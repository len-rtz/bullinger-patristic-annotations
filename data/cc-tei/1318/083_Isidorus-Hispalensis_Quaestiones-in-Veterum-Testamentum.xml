<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Quaestiones in Veterum Testamentum</title>
              <author ref="http://viaf.org/viaf/803890">Isidorus Hispalensis<date>565-636</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1850</date>
              </publicationStmt>
          <seriesStmt>
           <title>Patrologia Latina, vol. 83</title>
           <idno>IsiHis.QuInVeT</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>IN GENESIN.</head>


<div2>
          <head>PRAEFATIO.</head>

<pb n="0207B"/> <emph>259</emph>
<p>1. Historia sacrae legis non sine aliqua praenuntiatione
futurorum gesta atque conscripta est. Nisi
pertineret ad praefigurationis mysterium tam multiplex
rerum umbra gestarum, nec docens Apostolus diceret: <hi>Lex umbram habet futurorum bonorum, non
ipsam imaginem rerum.</hi> </p>
<p> 2. Proinde quaedam, quae in ea figuratim dicta
vel facta sunt, et sunt plena mysticis sacramentis,
adjuvante superna gratia, in hoc opusculo exsequentes
intexuimus, veterumque ecclesiasticorum sententias
congregantes, veluti ex diversis pratis flores
lectos ad manum fecimus, et pauca de multis breviter
perstringentes, pleraque etiam adjicientes, vel
aliqua ex parte mutantes, offerimus non solum studiosis,
<pb n="0207C"/> <emph>260</emph> 
 sed etiam fastidiosis lectoribus, qui
nimiam longitudinem sermonis abhorrent.</p>
<p> 3. Brevi enim expositione succincta non faciunt de
<pb n="0208B"/>
prolixitate fastidium. Prolixa enim et occulta taedet
oratio; brevis et aperta delectat. Et quia jam pridem
juxta litteram a nobis sermo totus contextus est,
necesse est ut, praecedente historiae fundamento,
allegoricus sensus sequatur. Nam figuraliter quaedam
ex his intelliguntur, vere tanquam prophetica indicia
praecedentia futurorum.</p>
<p> 4. Sane non omnia quae in lege et prophetis scripta
sunt mysteriorum aenigmatibus obteguntur; sed
pro his quae aliquid significant, etiam quae nihil significant
connectuntur. Sicut enim in citharis, et
hujusmodi organis musicis, non quidem omnia quae
tanguntur, canorum aliquid resonant, sed tantum
chordae, caetera tamen in toto citharae corpore ideo
facta sunt, ut esset ubi connecterentur et quo tenderentur
<pb n="0208C"/>
illa quae ad cantilenae suavitatem modulaturus
est artifex: ita in his propheticis narrationibus
quaeque dicuntur aut aliquid sonant in significationem
<pb n="0209A"/>
futurorum, aut, si nihil sonant, ad hoc interponuntur,
ut sit unde illa significantia tanquam sonantia
connectantur.</p>
<p> 5. Has autem rerum gestarum figuras de mysticis
thesauris sapientium, ut praediximus, depromentes,
in unam formam compendio brevitatis contraximus;
in, quibus lector non nostra leget, sed veterum releget.
Quod enim ego loquor, illi dicunt; et vox mea
ipsorum est lingua. Sumpta itaque sunt ab auctoribus
Origene, Victorino, <emph>261</emph> Ambrosio, Hieronymo, Augustino,
Fulgentio, Cassiano, ac nostri temporis insigniter
eloquenti Gregorio.
</p>
        </div2>

<div2>
          <head>CAPUT I. <hi>Praemissio operis usque ad expulsionem hominis de Paradiso.</hi> </head>
<p>
            <pb n="0209B"/> 1. Creatura coeli et terrae quomodo historialiter ab
exordio principii condita sit legimus; sed qualiter
in Ecclesia spiritualiter a doctoribus accipiatur, intelligamus.</p>
<p> 2. <hi>In principio fecit Deus coelum et terram.</hi> Principium
Christus est, sicut ipse in Evangelio Judaeis
interrogantibus respondit: <hi>Ego principium, qui et
loquor vobis <note>(Joan. VIII, 25)</note>
            </hi>. In hoc igitur principio
fecit Deus coelum, id est, spirituales, qui coelestia
meditantur et quaerunt; in ipso fecit et carnales, qui
necdum terrenum hominem deposuerunt. <hi>Terra autem
erat inanis et vacua.</hi> Terra scilicet carnis nostrae
inanis erat et vacua, priusquam doctrinae acciperet
formam. <hi>Et tenebrae erant super faciem abyssi,</hi> quia
delictorum caecitas et ignorantiae profunda obscuritas
<pb n="0209C"/>
corda nostra tegebat.</p>
<p>3. <hi>Et spiritus Dei ferebatur super aquas.</hi> Spiritus
autem Dei super cor nostrum tenebrosum et fluidum,
quasi super aquas, jam <emph>262</emph> superferebatur; in quo
subsistentes requiesceremus, cujusque vivificaremur
flatu, et cujus unda ablueremur.</p>
<p> 4. <hi>Dixit quoque Deus: Fiat lux,</hi> id est, illuminatio
<pb n="0210A"/>
credulitatis appareat. Prima enim die lucem fidei
dedit, quia prima est in conversione fides. Unde et
istud primum in Dei praeceptis mandatum est: <hi>Dominus
Deus tuus Deus unus est.</hi> Propter quam fidem
ipse Dominus etiam visibiliter in mundo apparere voluit.</p>
<p> 5. <hi>Et divisit lucem a tenebris;</hi> nam tunc Deus juxta
praescientiae suae gratiam divisit justos, id est, filios
Dei et lucis, a peccatoribus, tanquam a tenebris;
justos vocans diem, et illos noctem; nam quod in
Ecclesia lucis nomine justi appellentur, audi Apostolum: <hi>Fuistis,</hi> 
 inquit, <hi>aliquando tenebrae, nunc autem
lux in Domino <note>(Ephes. V, 8)</note>
            </hi>.</p>
<p> 6. Deinde secunda die disponit Deus firmamentum,
id est, solidamentum sanctarum Scripturarum; firmamentum
<pb n="0210B"/>
enim in Ecclesia Scripturae divinae intelliguntur,
sicut scriptum est: <hi>Coelum plicabitur, sicut
liber <note>(Isai. XXXIV, 4)</note>
            </hi>. Discrevitque super hoc firmamentum
aquas, id est, coelestes populos angelorum,
qui non opus habent hoc suspicere firmamentum, ut
legentes audiant verbum Dei.</p>
<p>7. Vident enim eum semper, et diligunt, sed superposuit
ipsum firmamentum legis suae super infirmitatem
inferiorum populorum, ut ibi suspicientes
cognoscant qualiter discernant inter carnalia et spiritualia,
quasi inter aquas superiores et inferiores.</p>
<p> 8. Post haec die tertio collegit in unum aquas inferiores
salsas: hoc est, homines infideles, qui cupiditatum
tempestate et tentationum carnalium fluctibus
quatiuntur, et in se ipsis, quasi amaritudo, includuntur.
<pb n="0210C"/>
Segregavitque ab eis aridam, populum
scilicet fontem fidei sitientem, fixitque dehinc superborum
limites, et coercuit eos, ne turbulentis iniquitatum
suarum fluctibus aridam, id est, animam
sitientem Deum, conturbent; liceatque ei germinare
bonorum operum fructus secundum genus suum, diligendo
proximum in subsidiis necessitatum carnalium;
<pb n="0211A"/>
habeatque in se semen <emph>263</emph> secundum similitudinem,
ut ex sua infirmitate compatiatur ad subveniendum
indigentibus.</p>
<p> 9. Producat et lignum forte robore, et fructiferum,
id est, beneficium ad eripiendum eum qui injuriam
patitur de manu potentis, et praebendum protectionis
umbraculum valido robore justi judicii.</p>
<p> 10. Deinde quarta die emicuerunt luminaria firmamento
legis infixa, id est, evangelistae et doctores,
Scripturae sanctae cohaerentes disputando, et
omnibus inferioribus lumen sapientiae ministrantes.
Protulit etiam et caeteram micantium siderum turbam,
id est, diversarum virtutum in Ecclesia numerositatem,
quae in hujus vitae obscuritate, tanquam in nocte
refulgentes, dividant in hoc firmamento Scripturae
<pb n="0211B"/>
sensibilia et intelligibilia, quasi inter lucem perfectorum
et tenebras parvulorum, et sint in signis
virtutum et miraculorum, sint etiam in tempora et
annos, quia praedicatores propriis temporibus vivunt
et transeunt, verbum autem Domini manet in aeternum.</p>
<p>11. Quare autem primo terra germinavit, deinde
facta sunt luminaria? nisi quia post opera bona venit
illuminatio lucis ad contemplandam speciem supernae
virtutis?</p>
<p>12. Inter haec die quinta facta sunt in aquis reptilia
animarum vivarum, homines, scilicet, renovati
in vitam per baptismi sacramentum. Facta sunt et
volatilia, id est, sanctae animae ad superna volantes.</p>
<p>13. Post haec sexta die produxit terra animam vivam,
<pb n="0211C"/>
quando caro nostra, abstinens ab operibus mortuis,
viva virtutum germina parturit, secundum genus
scilicet suum, id est, vitam imitando sanctorum,
sicut Apostolus ait: <hi>Imitatores mei estote.</hi> Secundum
nostrum quippe genus vivimus, quando in opere
bono sanctos viros, <emph>264</emph> quasi proximos, imitamur.
Deinde produxit terra bestias, homines in potentia
rerum, sive ferocitate superbiae. Similiter et pecora;
fideles in simplicitate vitae viventes; serpentes quoque
innoxios, sanctos videlicet viros, astutiae vivacitate
bonum a malo discernentes, et, in quantum fas
est, reptando scrutantes terrena, per quae intelligant
sempiterna, non illos venenosos qui se in hujus
mundi cupiditatibus terrenis collocant.</p>
<p> 14. Post haec fecit Deus hominem ad imaginem
<pb n="0212A"/>
suam: perfectum scilicet virum, qui non quemlibet
sanctorum virorum imitando, sed ipsam veritatem
contemplabiliter intuendo, operatur justitiam, ut
ipsam intelligat, et sequatur, ad cujus imaginem
factus est, veritatem. Iste etiam accepit potestatem
piscium maris, et volatilium coeli, pecorumque, ferarum
quoque, atque repentium, quia spiritualis quisque
effectus, et Deo similis factus, secundum Apostolum,
judicat omnia, ipse autem a nemine judicatur <note>(I Cor. II, 15)</note>.</p>
<p> 15. Quod vero sequitur: <hi>Masculum et feminam fecit
eos,</hi> spirituales in Ecclesia, et obedientes ostendit,
quia sicut viro subdita est mulier, sic spirituali et
perfecto viro obediens est is qui minus perfectus est,
sicut Apostolus ait: <hi>Rogamus vos, fratres, ut cognoscatis
<pb n="0212B"/>
eos qui in vobis laborant, et praesunt vobis in
Domino <note>(I Thess. V, 12)</note>
            </hi>. Dicitur autem eis: <hi>Crescite
et multiplicamini,</hi> sive in linguis, sive in spiritualibus
intelligentiae gradibus, ut dominentur per rationis
intellectum omnium carnalium perturbationum, quasi
insensibilium animantium.</p>
<p> 16. Omnis autem herba seminalis, et omne lignum
fructuosum, quod hominibus datum est in escam,
fideles sunt de oblationibus sanctorum necessitatibus
communicantes. Unde et Apostolus ait: <hi>Nam si in
spiritualibus participes facti sunt gentiles, debent et in
carnalibus ministrare eis <note>(Rom. XV, 27)</note>
            </hi>. Haec sunt fructifera
ligna. In istis ergo <emph>265</emph> gradibus, tanquam in
quibusdam diebus, vespera est ipsa perfectio singulorum
<pb n="0212C"/>
operum, et mane inchoatio sequentium.</p>
<p> 17. Post istorum itaque quasi sex dierum opera
bona valde sperat homo quietem mentis, constitutus
in spirituali paradiso, quo significatur vita beata,
ubi fons est sapientiae, divisus in quatuor partes
virtutum; ubi edat ligni vitae gratiam, ubi utiles
disciplinas morum, quasi fructus lignorum carpat.
Est namque paradisus vita beatorum, quatuor flumina
quatuor virtutes, ligna ejus omnes utiles disciplinae,
lignorum fructus mores piorum, lignum vitae
ipsa bonorum omnium mater est sapientia, de qua
scriptum est, Salomone dicente: <hi>Lignum vitae est
his qui apprehendunt illam, et qui tenuerit eam, beatus <note>(Proverb. III, 18)</note>
            </hi>.
Lignum scientiae boni et mali
transgressio est mandati.
</p>
        </div2>

<div2>
          <head>CAPUT II. <hi>De operibus sex dierum.</hi> </head>

<pb n="0213A"/>
<p> 1. Expleta hactenus sex dierum opera, qualiter
in Ecclesia spiritualiter intelligantur, explicata
sunt; deinde, quid in figuram saeculi significent,
subjiciendum est. Sex diebus consummavit Deus
omnia opera sua, et septimo requievit. Sex aetatibus
humanum <emph>266</emph> genus in hoc saeculo per successiones
temporum Dei opera insigniunt. Quarum
prima est ab Adam usque ad Noe; secunda a Noe
usque ad Abraham; tertia ab Abraham usque ad David;
quarta a David usque ad transmigrationem in
Babyloniam; quinta deinde usque ad humilem adventum
Domini nostri Jesu Christi; sexta, quae
nunc agitur, usquequo mundus finiatur, donec
<pb n="0213B"/>
Excelsus veniat ad judicium.</p>
<p> 2. Septima vero intelligitur in requie sanctorum,
quae scilicet non habet vesperam, quia eam jam nullus
terminus claudet. Pergamus ergo breviter per
eas omnes mundi aetates, replicantes ordinem temporum
eorum, et mystice differentias distinguamus.</p>
<p>3. Primo enim saeculo factus est, tanquam lux,
homo in paradiso. In qua aetate filios Dei in lucis
nomine divisit Deus a filiis hominum, quasi a tenebris;
fitque hujus diei vespera diluvium.</p>
<p> 4. Secundum saeculum factum est, quasi firmamentum
inter aquam et aquam; arca utique illa
quae natavit inter pluviam et maria; hujus vespera
fuit confusio linguarum.</p>
<p>
            <pb n="0213C"/> 5. Tertium saeculum factum est quando separavit
Deus populum suum a gentibus per Abraham, discernens
eum, quasi aridam ab aquis, ut proferret germen
herbarum atque lignorum, id est, fructus sanctarum
Scripturarum. Hujus vespera fuit peccatum,
et malitia pessimi regis Saul.</p>
<p>6. Inde quartum saeculum coepit a David, quando
constituit Deus luminaria in firmamento coeli, id est,
splendorem regni, tanquam solis excellentiam, et in
lunae specie obtemperantem tanquam lunam Synagogam,
et stellas principes ejus. Cujus aetatis fit
<pb n="0214A"/>
vespera in peccatis regum, quibus gens illa meruit
captivari.</p>
<p>7. Porro quinto saeculo, id est, in transmigratione
Babyloniae, facta sunt quasi animalia in aquis, et volatilia
coeli, quia tunc Judaei inter gentes, tanquam
in mari, vivere coeperunt, nec habebant stabilem
locum, tanquam volantes aves. Hujus diei quasi
vespera est multiplicatio peccatorum in populo Judaeorum,
quando sic excaecati sunt, ut etiam Dominum
Jesum non possint agnoscere. <emph>267</emph>
          </p>
<p>8. Jam sextum saeculum fit in adventu Domini
nostri Jesu Christi. Nam sicut in illa sexta die
primus homo Adam de limo terrae ad imaginem Dei
formatus est, sic in ista sexta aetate saeculi secundus
Adam, id est, Christus, in carne de Maria virgine natus
<pb n="0214B"/>
est: ille in animam viventem, hic in spiritum vivificantem.
Et sicut in illa die fit anima viva, sic in isto
saeculo vitam desiderantes aeternam.</p>
<p>9. Et sicut in illa sexta die serpentium et ferarum
genera terra produxit, ita et in hac sexta aetate saeculi
gentes vitam appetentes aeternam Ecclesia generavit.
Quem etiam sensum vas Petro ostensum manifestavit <note>(Act. X)</note>.
Et quemadmodum die sexta creatur
masculus et femina, sic in ista saeculi aetate manifestatur
Christus et Ecclesia.</p>
<p> 10. Et sicut praeponitur homo in die illa pecoribus,
serpentibus et coeli volatilibus, ita et Christus in hac
aetate saeculi gentibus, populis et nationibus, ut ab eo
regantur, vel carnali concupiscentiae dediti, sicuti
pecora, vel terrena curiositate obscurati, quasi serpentes,
<pb n="0214C"/>
vel elati superbia, quasi aves.</p>
<p> 11. Et sicut in illa die pascitur homo, et animalia
quae cum illo sunt, herbis seminalibus, et lignis
fructiferis, et herbis viridibus, sic et ista saeculi
aetate spiritualis homo, qui bonus minister est Jesu
Christi, cum ipso populo spiritualiter pascitur sanctarum
Scripturarum alimentis, et lege divina ad
concipiendam fecunditatem rationum, atque sermonum,
tanquam herbis seminalibus, partim ad utilitatem
morum conversationis humanae, tanquam
lignis fructiferis, partim ad vigorem fidei, spei et
<pb n="0215A"/>
charitatis in vitam aeternam, tanquam herbis viridibus,
quae nullo aestu tribulationum arescunt.</p>
<p> 12. Sed spiritualis sic istis spiritualibus cibis alimentisque
pascitur, ut multa intelligat. Carnalis
autem, id est, parvulus in Christo, tanquam pecus
Dei, ut multa credat, quae necdum intelligere <emph>268</emph> 
potest, tamen eosdem cibos omnes habent. Hujus
autem aetatis quasi vespera utinam nos non inveniat!
Illa est enim de qua Dominus dicit: <hi>Putasne veniens
Filius hominis inveniet fidem super terram <note>(Luc. XVIII, 8)</note>
            </hi> 
?</p>
<p> 13. Post illam vesperam fiet mane, quando ipse
Dominus in claritate venturus est. Tunc requiescent
cum Christo ab omnibus operibus suis ii quibus
dictum est: <hi>Estote perfecti, sicut Pater vester qui in
<pb n="0215B"/>
coelis est <note>(Matth. V, 48)</note>
            </hi>. Tales enim faciunt opera
bona valde. Post talia enim opera speranda est requies
in die septimo, qui vesperam non habet.</p>
<p> 14. Sequitur: <hi>Istae generationes coeli et terrae,
quando creatae sunt, in die qua fecit Deus coelum et
terram, et omne virgultum agri, omnemque herbam
regionis, antequam esset super terram.</hi> Superius
septem dies numerati sunt; nunc unus dies dicitur,
quo fecit Deus coelum et terram, et omne virgultum
agri, et omnem herbam regionis.</p>
<p> 15. Hujus diei nomine secundum prophetiam
omne tempus hujus vitae significatur, in quo coelum
et terra factum, id est, in quo creaturae visibiles
disponuntur. Sed quid sibi vult, quod nunc, nominato
<pb n="0215C"/>
coelo et terra, adjecit <hi>virgultum agri, et herbam
regionis,</hi> et tacuit caetera quae sunt in coelo et terra,
vel etiam in mari, nisi quia per virgultum agri invisibilem
creaturam demonstrat intelligi, sicut est
anima?</p>
<p>16. Dicta autem est virgultum, propter vigorem
vitae; herba, propter eamdem vitam nunquam marcescentem.
Deinde quod addidit, antequam esset
super terram, intelligitur antequam anima peccaret.
Terrenis enim cupiditatibus sordidata, tanquam super
terram nata, vel super terram esse, recte dicitur.</p>
<p> 17. Unde et adjecit: Nondum enim pluerat Dominus
Deus super: terram, quasi aperte diceret: Antequam
peccaret anima, nondum <emph>269</emph> nubibus
<pb n="0215D"/>
Scripturarum pluviam doctrinae Dominus ad animam
irrigandam concesserat; nondum propter hominem,
qui est terra, Dominus noster nubem carnis nostrae
<pb n="0216A"/>
assumpserat, per quam imbrem sancti Evangelii largissimum
infudit.</p>
<p> 18. Quod vero subjunxit: <hi>Et homo non erat, qui
operaretur terram,</hi> quia nullus homo operatus est in
virginem, unde natus est Christus. Ipse est enim
lapis de monte abscissus sine manibus <note>(Dan. II)</note>, id
est, absque coitu et humano semine de virginali
utero, quasi de monte humanae naturae, et substantiae
carnis abscissus. <hi>Sed fons ascendebat de terra,
irrigans universam superficiem terrae.</hi> Terra mater
virgo Domini Maria rectissime accipitur, de qua
scriptum est: <hi>Aperiatur terra, et germinet Salvatorem <note>(Isai. XLV, 8)</note>
            </hi>.
Quam terram irrigavit Spiritus
sanctus, qui fontis et aquae nomine in Evangelio
significatur.
</p>
        </div2>

<div2>
          <head>CAPUT III. <hi>De paridisi conditione, vel hominis.</hi> </head>

<pb n="0216B"/>
<p>1. <hi>Formavit igitur Deus hominem de limo terrae,</hi> id
est, factus est Christus, juxta quod ait Apostolus,
ex semine David secundum carnem <note>(Rom. I)</note>, tanquam
de limo terrae. <hi>Et inspiravit in faciem ejus spiraculum
vitae,</hi> utique infusionem sancti Spiritus, qui
operatus est hominem Christum. <hi>Et factus est homo
in animam viventem,</hi> scilicet, ut qui perfectus erat
Deus, perfectus videretur et homo.</p>
<p> 2. <hi>Plantaverat autem Dominus Deus paradisum voluptatis
a principio.</hi> Paradisus Ecclesia est; sic enim
de illa legitur in Canticis canticorum: <hi>Hortus conclusus
soror mea <note>(Cant. IV, 12)</note>
            </hi>. A principio autem
paradisus plantatur, quia Ecclesia catholica a Christo,
<pb n="0216C"/>
qui est principium omnium, condita esse cognoscitur.
Fluvius de paradiso exiens imaginem portat
Christi, de paterno fonte fluentis, qui irrigat Ecclesiam
suam verbo praedicationis, et dono baptismi.</p>
<p> 3. De quo bene per prophetam dicitur: <hi>Dominus
Deus noster</hi> <emph>270</emph> <hi>fluvius gloriosus exsiliens in terram
sitientem.</hi> Quatuor autem paradisi flumina quatuor
sunt Evangelia ad praedicationem cunctis gentibus
missa.</p>
<p>4. Ligna fructifera, omnes sancti sunt; fructus
eorum, opera eorum; lignum autem vitae, Sanctus
sanctorum, Christus, scilicet, ad quem quisque si
porrexerit manum, vivet in aeternum. Lignum autem
scientiae boni et mali, proprium est voluntatis arbitrium
quod in medio nostri est positum ad dignoscendum
<pb n="0216D"/>
bonum et malum. De quo qui relicta Dei
gratia gustaverit morte morietur.</p>
<p>5. <hi>Tulit igitur Deus hominem, et posuit eum in paradiso.</hi> 
<pb n="0217A"/>
Assumpsit Deus carnem, et factus est caput
Ecclesiae, ut operaretur et custodiret illum, id est,
voluntate Patris ex omnibus gentibus Ecclesiam impleret.
Dixit quoque Deus: <hi>Non est bonum esse hominem
solum.</hi> Arguuntur haeretici, qui Christum solum
hominem putant, et non etiam Deum.</p>
<p> 6. <hi>Faciamus ei adjutorium simile sui,</hi> quia in ipso
homine suscepto Ecclesia Deo copulata est. <hi>Appellavit
autem Adam nominibus suis cuncta animantia, et
volatilia coeli, et bestias terrae,</hi> significans gentes, quae
salvae fierent in Ecclesia, et per Christum nomen
Christianitatis erant accepturae, quod prius non habuerant,
sicut scriptum est: <hi>Et vocabo servos meos
nomine alio <note>(Isai. LXV, 15)</note>
            </hi>.</p>
<p> 7. <hi>Adae vero non inveniebatur adjutor similis ejus.</hi> 
<pb n="0217B"/>
Utique quoniam quamvis fidelis aut justus sit quisque,
Christo tamen aequari non potest. <hi>Quis enim,</hi> 
inquit Moyses, <hi>similis tibi in diis, Domine <note>(Psalm.
LXXXV)</note>
            </hi>? nam et David ait: <hi>Speciosus forma prae filiis
hominum <note>(Psalm. XLIV)</note>
            </hi>. Nemo enim poterat a morte
genus humanum liberare, et ipsam mortem superare,
nisi Christus, sicut et in Apocalypsi dicitur: <hi>Nemo inventus est dignus, neque in coelo, neque in
terra, neque infra terram, aperire librum, nisi leo de
tribu Juda.</hi> </p>
<p> 8. <hi>Immisit ergo Dominus Deus soporem in Adam;
cumque obdormisset, tulit unam de costis ejus, et
aedificavit costam, quam tulerat</hi> <emph>271</emph> <hi>de Adam, in mulierem.</hi> 
Dormit Adam, et fit illi mulier de latere.
Patitur Christus in cruce, pungitur latus lancea, et
<pb n="0217C"/>
profluunt sacramenta sanguinis, ex quibus formetur
Ecclesia. Hanc dormitionem cantat Propheta, dicens: <hi>Ego dormivi, et quievi, et resurrexi, quoniam
Dominus suscitavit me 
 <note>(Psalm. III, 6)</note>
            </hi>.</p>
<p>9. Sequitur: <hi>Et posuit carnem pro ea.</hi> Sic Christus
carnem suam moriendo posuit in patibulo crucis
pro Ecclesia. <hi>Dixit quoque Adam: Hoc nunc os ex
ossibus meis, et caro de carne mea.</hi> Quia sive sancti
spirituales et fortissimi in tentationibus, sive minus
perfecti, utrique unum corpus Christi sunt, et
una Ecclesia.</p>
<p> 10. <hi>Haec vocabitur virago, quoniam de viro sumpta
est.</hi> Sic et Christus Ecclesiae nomen dedit Christianum,
<pb n="0218A"/>
quae de ejus latere sumpta est. Haec ergo omnia
facta sunt in figura, quae erant in Ecclesia proditura. <hi>Quamobrem relinquet homo patrem et matrem,
et adhaerebit uxori suae; et erunt duo in carne
una.</hi> 
 Hoc interpretans Apostolus ait: <hi>Sacramentum
hoc magnum est, ego autem dico in Christo et in Ecclesia <note>(Ephes. V)</note>
            </hi>.</p>
<p>11. Ergo quod per historiam completum est in
Adam, per prophetiam significatur in Christo, qui
reliquit Patrem, cum dicit: <hi>Ego a Patre exivi, et
veni in mundum <note>(Joann. XVI)</note>
            </hi>. <hi>Qui cum in forma
Dei esset, non rapinam arbitratus est esse se aequalem
Deo <note>(Philipp. II)</note>
            </hi>. Reliquit et matrem, id est, Synagogam
Judaeorum, Veteri Testamento carnaliter inhaerentem,
quae illi erat mater ex semine David secundum
<pb n="0218B"/>
carnem, et adhaesit uxori suae, id est, sanctae
Ecclesiae, ut pace Novi Testamenti essent duo
in carne una, quia cum sit Deus apud Patrem, per
quem facti sumus, factus est per carnem particeps
noster, ut illius capitis corpus esse possimus.
</p>
        </div2>

<div2>
          <head>CAPUT IV. <hi>De praeceptis Dei, et consensione serpentis.</hi> </head>
 <emph>272</emph>
<p>1. Jam dehinc praeceptum, quod accepit
figuraliter Adam, nos accepimus in Christo, quia
unusquisque Christianus non incongrue gestat personam
Christi, dicente ipso Domino: <hi>Quod fecistis
uni ex minimis meis, mihi fecistis <note>(Matth. XXV, 40)</note>
            </hi>.
Dicitur ergo illi: <hi>Ex omni ligno paradisi comede. De
ligno autem scientiae boni et mali ne comedas.</hi> </p>
<p> 2. Praecipitur enim nobis ut fruamur omni ligno
<pb n="0218C"/>
paradisi, quo significantur spirituales deliciae, de
quibus ait Apostolus: <hi>Fructus autem spiritus est
charitas, gaudium, pax, longanimitas, bonitas,
mansuetudo, continentia, castitas <note>(Galat. V)</note>
            </hi>. Sicut
Apostolus dicit. Et non tangamus lignum in medio
paradisi plantatum scientiae boni et mali, id est, ne
velimus superbire de natura arbitrii nostri, quae
media est, ut, decepti per scientiam, experiamur et
malum. Serpens autem ille, sapientior omnium bestiarum,
indicat diabolum, qui inde serpens dicitur
quod volubili versetur astutia.</p>
<p> 3. Sed quid est quod ipse per mulierem decepit,
et non per virum? Quia non potest ratio nostra seduci
<pb n="0219A"/>
ad peccandum, nisi praecedente delectatione
in carnalis infirmitatis affectu, qui obtemperare debet
rationi, tanquam viro dominanti. Hoc enim in
unoquoque homine geritur in occulto quodam secretoque
conjugio.</p>
<p>4. Suggestionem quippe, serpentem accipimus;
mulierem vero, <emph>273</emph> animalem corporis sensum;
rationem autem, virum. Ergo quando occurrit mala
suggestio, quasi serpens loquitur. Sed si sola cogitatio
oblectetur illa suggestione, et, refrenante ratione,
consensus explendi operis non succedat, sola
mulier videtur comedisse illicitum.</p>
<p>5. Quod si ipsum peccatum etiam et mens perpetrandum
decernat, jam vir deceptus est, jam mulier
cibum dedisse viro videtur; illecebrae enim
<pb n="0219B"/>
consentire de ligno prohibito manducare est. Tunc
quippe jure a vita beata, tanquam a paradiso, expellitur
homo, peccatumque ei imputatur, etiamsi
non sequatur effectus: quia etsi non est in factis
culpa, in consensu tamen rea tenetur conscientia.
Haec secundum anagogem.</p>
<p> 6. Caeterum juxta metaphoram poterit callidus
serpens iste haereticorum versutiam designare.
Nulli enim loquacius atque subtilius promittunt illicita
curiositate secretorum adapertionem, atque
scientiam boni et mali; et in ipso homine, tanquam
in arbore quae plantata est in medio paradisi, suam
dignoscentiam nituntur demonstrare.</p>
<p> 7. Contra hunc serpentem clamat Apostolus, cum
dicit: <hi>Metuo ne sicut serpens Hevam seduxit astutia
<pb n="0219C"/>
sua, sic sensus vestri corrumpantur <note>(II Cor. XI, 3)</note>
            </hi>.
Seducitur verbis hujus serpentis carnalis nostra
concupiscentia, et per illam decipitur Christianus
Adam, non Christus. <hi>Dicit ergo serpens ad mulierem:
Cur praecepit vobis Deus ut non comederetis ex omni
ligno paradisi?</hi> Sic haereticorum curiosa cupiditas,
sic pravi praedicatores, ad diligendam erroris fallaciam,
auditorum carnalium corda succendunt, dicentes:
Quare fugitis scientiam habere latentem?
nova semper exquirite, boni malique scientiam penetrate.</p>
<p>8. Unde apud Salomonem mulier illa, haereticorum
speciem tenens, dicit: <hi>Aquae furtivae dulciores sunt,
et panis absconditus suavior <note>(Proverb. IX, 17)</note>
            </hi>? Subjecit
deinde idem serpens: <hi>Quacunque die comederitis,
<pb n="0219D"/>
ex</hi> <emph>274</emph> <hi>eo statim aperientur oculi vestri, et eritis
ut dii scientes bonum et malum.</hi> </p>
<p>
            <pb n="0220A"/> 9. Sic et omnes haeretici divinitatis meritum profitentur,
atque scientiae pollicitatione decipiunt et
reprehendunt eos quos simpliciter credentes invenerint.
Et quia omnino carnalia persuadent, quasi
ad carnalium oculorum apertionem conantur adducere,
ut interior oculus obscuretur.</p>
</div2>

<div2>
          <head>CAPUT V. <hi>De peccato primorum hominum, sive supplicio.</hi> </head>
<p> 1. <hi>Vidit igitur mulier quod bonum esset lignum,
tulitque de fructu illius et comedit.</hi> Mulier comedit
antea, non vir; ideo, quia facilius carnales persuadentur
ad peccatum, nec tam velociter spirituales
decipiuntur. <hi>Et dedit viro suo, et comedit;</hi> utique
quia post delectationem carnalis concupiscentiae
<pb n="0220B"/>
nostrae, etiam nostra ratio subjicitur ad peccandum. <hi>Cumque cognovissent se esse nudos, consuerunt folia
ficus.</hi> 
 Foliis fici se contegunt, qui saeculum asperum
amplectuntur, qui prurigine voluptatis carnalis
arantur, quique decepti haeretica pravitate, et
gratia Dei nudati, tegumenta mendaciorum, tanquam
ficus folia, colligunt, facientes sibi succinctoria
pravitatis, cum de Domino vel Ecclesia mentiuntur.</p>
<p> 2. <hi>Cumque audissent vocem Dei deambulantis in paradiso
ad auram post meridiem.</hi> Deambulat Deus in
illis, et non stat, qui stabiles in ejus praecepto non
perseverant. Et bene ad auram post meridiem,
quia jam ab eis aufertur lux illa ferventior veritatis,
appropinquantibus errorum tenebris. <hi>Absconderunt
se a facie Dei in medio ligni paradisi.</hi> In medio namque
<pb n="0220C"/>
ligni se abscondit, qui aversus a praecepto Creatoris,
in erroris atque arbitrii sui voluptatibus
vivit.</p>
<p>3. <hi>Vocavitque Deus Adam: Ubi es?</hi> Hic ostendit
quod si qui <emph>275</emph> a fide vel bonis operibus ad mendacia
sua desideriaque labuntur, non despicit illos
Deus, sed adhuc ut redeant ad poenitentiam vocat,
quia non vult mortem peccatoris, sed ut convertatur,
et vivat <note>(Ezech. XXXIII, 11)</note>. Ergo non est desperandum
quibuslibet peccatoribus, dum et ipsi
impii ad spem indulgentiae provocantur.</p>
<p> 4. Dicitur autem posthaec serpenti: <hi>Maledictus
eris inter omnia animantia. Super pectus tuum et
ventrem gradieris.</hi> Nomine pectoris significatur superbia
mentis, nomine autem ventris significantur
<pb n="0220D"/>
desideria carnis; his enim duabus rebus serpit diabolus
adversus eos quos vult decipere, id est, aut
<pb n="0221A"/>
terrena cupiditate, et luxuria aut superbiae insana
ruina.</p>
<p> 5. <hi>Et terram manducabis,</hi> id est, ad te pertinebunt,
quos terrena cupiditate deceperis. <hi>Omnibus diebus
vitae tuae,</hi> id est, omni tempore quo agis hanc potestatem
ante illam ultimam poenam judicii. <hi>Inimicitias
ponam inter te et mulierem, et semen tuum et semen
illius.</hi> Semen diaboli est perversa suggestio. Semen
autem mulieris fructus est boni operis, quo perversae
suggestioni resistitur.</p>
<p> 6. Ipsa caput illius conteret, si eum mens in ipso
initio malae suggestionis excludit. Ille insidiatur calcaneo
ejus, quia mentem, quam prima suggestione
non decipit, decipere in finem tendit. Quidam autem,
quod dictum est, <hi>Inimicitias ponam inter te et mulierem,</hi> 
<pb n="0221B"/>
de Virgine de qua Dominus natus est, intellexerunt,
eo quod illo tempore ex ea Dominus nasciturus,
ad inimicum devincendum, et mortem, cujus ille
auctor erat, destruendam, promittebatur. <emph>276</emph>
          </p>
<p>7. Nam et illud quod subjunctum est: <hi>Ipsa
conteret caput tuum, et tu insidiaberis calcaneo ejus,</hi> 
hoc de fructu ventris Mariae, qui est Christus, intelligunt;
id est: Tu eum supplantabis, ut moriatur.
Ille autem, te victo, resurget, et caput tuum conteret,
quod est mors. Sicut et David dixerat ex persona
Patris ad Filium: <hi>Super aspidem et basiliscum
ambulabis, et conculcabis leonem et draconem <note>(Psalm. CX)</note>
            </hi>.</p>
<p> 8. Aspidem dixit mortem, basiliscum peccatum,
leonem Antichristum, draconem diabolum. De poena
<pb n="0221C"/>
autem mulieris quid significat, quod ei dicitur: <hi>In dolore paries filios,</hi> 
 nisi quia voluntas carnalis,
cum aliquam malam consuetudinem vult vincere,
patitur in exordio dolores, atque ita per meliorem
consuetudinem parit bonum opus, quasi filios.</p>
<p> 9. Quod vero adjecit: <hi>Et conversio tua ad virum
tuum, et ipse dominabitur tui:</hi> hoc significat, quod
illa carnalis voluntas, quae cum dolore reluctaverat,
ut faceret consuetudinem bonam, jam ipsis erudita
<pb n="0222A"/>
doloribus, cautior fit, et ne corruat, obtemperat rationi,
et libenter servit quasi viro jubenti.</p>
<p> 10. Post haec vocatur Heva <hi>vita,</hi> et mater vivorum,
quae de viri sui latere facta est, et dicit Dominus in
Evangelio: <hi>Si quis non manducaverit carnem meam,
et biberit sanguinem meum, non habebit in se vitam,</hi> 
et omnia quae illic intelliguntur, enucleate minutatimque
tractata Christum et Ecclesiam praeloquuntur,
sive in bonis Christianis, sive in malis. Neque
enim frustra dixit Apostolus: <hi>Adam, qui est forma
futuri <note>(Rom. V, 14)</note>
            </hi>, et illud: <hi>Relinquet homo patrem;</hi> 
et reliqua</p>
<p> 11. Vocaturque dehinc mater vivorum, id est,
recte factorum, quibus contraria sunt peccata, quae
nomine mortuorum significantur. Jam vero per sententiam
<pb n="0222B"/>
quae in virum infertur, ratio nostra arguitur,
quae et super peccati concupiscentia seducta, et a
paradiso <emph>277</emph> beatitudinis remota, habet maledictiones
terrenae operationis, habet et dolores temporalium
curarum, quasi spinas et tribulos.</p>
<p> 12. Sic tamen dimittitur de paradiso beatitudinis,
ut operetur terram, id est, ut in corpore isto laboret,
et collocet sibi meritum redeundi ad vitam beatam,
quae paradisi nomine significatur, possitque aliquando
manum porrigere ad arborem vitae, et vivere in aeternum.
Manus autem porrectio bene significat crucem,
vel cruciatum poenitentiae, per quem vita aeterna recuperatur.
Accipit etiam tunicam pelliceam divino
judicio, quo nomine corporis mortalitas significatur
in historia.</p>
<p>
            <pb n="0222C"/> 13. In allegoria autem de carnalibus sensibus abstractae
voluptates, quae carnaliter viventem divina
lege consequuntur, et contegunt. Qui si aliquando ad
Deum convertitur per flammeam frameam, id est,
per temporales tribulationes, peccata sua agnoscendo
et gemendo, et per cherubim, id est, per plenitudinem
scientiae, quod est charitas, perveniet ad arborem
vitae Christum, et vivet in aeternum.</p>
<p>14. Cherubim namque plenitudo scientiae interpretatur.
<pb n="0223A"/>
Framea vero versatilis, posita ad custodiendam
viam ligni vitae, temporales poenae intelliguntur.
Nemo enim potest pervenire ad arborem vitae, nisi per
has duas res, tolerantiam scilicet molestiarum et scientiae
plenitudinem, id est, per charitatem Dei et proximi.
Plenitudo enim legis charitas est <note>(Rom. XIII, 10)</note>.
</p>
        </div2>

<div2>
          <head>CAPUT VI. <hi>De Cain et Abel, eorumque progenie.</hi> </head>
<p> 1. Adam vero cognovit Hevam uxorem suam, quae
concepit, et peperit Cain. Rursumque peperit fratrem
ejus Abel. Nativitates <emph>278</emph> duorum filiorum Adam
similitudinem habent duorum populorum, qui erant
diversis temporibus ad fidem venturi, pari opere, et
dissimili charitate ante Deum. Fuit autem Abel pastor
ovium, et Cain agricola.</p>
<p>
            <pb n="0223B"/>
          </p>
<p>2. Sed sicut Cain sacrificium ex terrae fructibus
reprobatur, Abel autem sacrificium ex ovibus et
earum adipe suscipitur, ita Novi Testamenti fides ex
innocentia grata Deum laudans Veteris Testamenti
terrenis operibus anteponitur. <hi>Dixit Deus ad Cain,
si recte offeras, recte autem non dividas, peccasti.</hi> Utique
quia etsi Judaei antea recte illa fecerunt, in eo
tamen infidelitatis rei sunt, quia, Christo veniente,
jam tempus Novi Testamenti a tempore Veteris Testamenti
non distinxerunt.</p>
<p> 3. Quod si obtemperasset Deo Cain dicenti: <hi>Quiesce,
sub te erit appetitus tuus, et tu dominaberis illius,</hi> ad
se convertisset peccatum suum, sibi hoc tribuens, et
confitens Deo; ac sic adjutus indulgentiae gratia ipse
peccato suo dominaretur, non illo sibi dominante servus
<pb n="0223C"/>
esset peccati, nec fratrem occidisset innocentem,
sic et Judaei, in quorum haec figura gerebantur, si
quiescerent a sua perturbatione, et, tempus salutis
per gratiam in remissionem <emph>279</emph> peccatorum cognoscentes,
audirent Christum dicentem: <hi>Non veni vocare
justos, sed peccatores ad poenitentiam,</hi> tunc ad se converterent
peccatum suum in confessione, sicut in
Psalmo XL scriptum est, medico dicentes: <hi>Ego dixi, Domine,
<pb n="0224A"/>
miserere mei; sana animam meam, quia peccavi tibi <note>(Psal. XL, 5)</note>
            </hi>;
eidemque peccato, quandiu in eorum
corpore esset adhuc mortali, per spem gratiae liberi
dominarentur.</p>
<p>4. Nunc autem ignorantes Dei justitiam, et suam
volentes constituere, elati de operibus legis, non humiliati
de peccatis suis, non quieverunt; sed offenderunt
in lapidem offensionis, et exarserunt iracundia
adversus Christum, cujus opera videntes accepta
Deo esse, doluerunt.</p>
<p>5. Itaque post haec occiditur Abel minor natu a
fratre Cain majore natu. Occiditur Christus caput populi
minoris natu a populo Judaeorum majore natu,
ille in campo, iste in Calvariae loco.</p>
<p>6. Interrogat Deus Cain, non tanquam ignarus eum
<pb n="0224B"/>
a quo discat, sed tanquam judex reum quem puniat,
et dicit: <hi>Ubi sit frater ejus?</hi> ille respondit nescire se,
nec ejus se esse custodem. Usque nunc quid nobis
respondent Judaei, cum eos sanctarum Scripturarum
voce interrogamus de Christo? Illi nescire se Christum
respondent. Fallax enim Cain ignoratio, Judaeorum
est falsa negatio.</p>
<p> 7. Essent autem quodam modo Christi custodes, si
Christianam fidem accipere ac custodire voluissent. <hi>Dixit Deus ad Cain: Quid fecisti? vox sanguinis fratris
tui clamat ad me de terra.</hi> 
 Sic arguit in Scripturis
sanctis vox divina Judaeos. Habet enim magnam vocem
Christi sanguis in terra; cum enim, sacramento
accepto, ab omnibus gentibus respondetur <hi>Amen,</hi> haec
est vox clara, vox sanguinis, quam sanguis iste exprimit
<pb n="0224C"/>
ex ore fidelium eodem sanguine redemptorum.</p>
<p>8. <hi>Dixit Deus ad Cain: Et nunc maledictus eris a
terra, quae</hi> <emph>280</emph> <hi>aperuit os suum, et suscepit sanguinem
fratris tui de manu tua.</hi> Maledictus est enim populus
Judaeorum infidelis a terra, id est, ab Ecclesia,
quae aperuit os suum in confessione peccatorum accipere
sanguinem Christi, qui effusus est in remissionem
peccatorum omnium de manu persecutoris,
<pb n="0225A"/>
nolentis esse sub gratia, sed sub lege, ut esset ab
Ecclesia maledictus, id est, ut ostenderet eum Ecclesia
maledictum, testificante Apostolo: <hi>Quicunque
enim ex operibus legis sunt, sub maledicto legis sunt.</hi> </p>
<p> 9. Deinde, cum dixisset: <hi>Maledictus tu a terra, quae
aperuit os suum accipere sanguinem fratris tui de manu
tua,</hi> non dixit quoniam operaberis eam, sed ait, quoniam
operaberis terram, et non adjiciet virtutem
suam dare tibi.</p>
<p>10. Unde non est necesse intelligere eamdem terram
operari Cain, quae aperuit os accipere sanguinem fratris
de manu ejus. Sed ideo maledictus intelligitur ab hac
terra, quoniam operatur terram, quae nondum adjiciet
virtutem suam dare illi. Id est, ideo populum
Judaeorum maledictum agnoscit, et ostendit Ecclesia,
<pb n="0225B"/>
quoniam, occiso Christo, adhuc operatur terrenam
circumcisionem, terrenum Sabbatum, terrenum azymum,
terrenum pascha, quia omnis terrena operatio
habet occultam virtutem intelligendae gratiae
Christi, quae non datur Judaeis in impietate et infidelitate
perdurantibus, quia Novo Testamento revelata
est.</p>
<p>11. <hi>Cum operatus fueris terram, non dabit tibi fructus
suos;</hi> in ipsa enim terra quam Christus portavit,
id est, in ejus carne, ipsi operati sunt salutem nostram,
crucifigendo Christum, qui mortuus est propter
delicta nostra. Nec tamen eis dedit eadem terra virtutem
suam, qui non justificati sunt in virtute resurrectionis
ejus qui resurrexit propter justificationem
nostram, quia etsi crucifixus est ex infirmitate carnis,
<pb n="0225C"/>
sed vivit in virtute Dei</p>
<p>12. Haec est ergo virtus terrae illius, quam non ostendit
impiis et incredulis. Unde nec resurgens eis
a quibus erat crucifixus apparuit tanquam Cain operanti
terram, ut granum illud seminaretur. <hi>Vagus et
profugus eris;</hi> sive, ut in Septuaginta scriptum est, <hi>gemens et tremens eris super terram.</hi> <emph>281</emph>
          </p>
<p>13. Nunc ecce quis non videat, quis non
agnoscat, in tota terra, quacunque dispersus est ille
populus, quomodo sit vagus in gentibus, et profugus
a Jerusalem? quomodo gemat moerore amissi
regni, et tremat tremore sub innumerabilibus populis
Christianis? ideoque respondit Cain dicens: <hi>Major
est iniquitas mea quam ut veniam merear. Ecce ejicis
me hodie a facie terrae, et a facie tua abscondar, et
<pb n="0225D"/>
ero vagus et profugus in terra. Igitur omnis qui invenerit
me, occidet me.</hi> </p>
<p>14. Vere inde vagus et profugus gemit et tremit,
<pb n="0226A"/>
ne etiam, regno terreno perdito, ista visibili morte
occidatur. Hanc dicit majorem causam, quam illam
quod terra nostra non dat virtutem suam, ne spiritualiter
moriatur. Carnaliter enim sapit, et abscondit
se a facie Dei, id est, iratum habere Deum grave non
putat, sed hoc timet, ne inveniatur et occidatur.
Carnaliter enim sapit, tanquam operans terram,
cujus virtutem non accipit.</p>
<p> 15. Sapere autem secundum carnem mors est;
quam non intelligens ille, amisso regno, gemit, et
corporalem mortem tremit. Sed quid ei respondit
Dominus? <hi>Nequaquam ita fiet; sed omnis qui occiderit
Cain, septuplum punietur;</hi> sive, ut Septuaginta
transtulerunt, <hi>septem vindictas exsolvet;</hi> id est, non
sic, quomodo dicis, non corporali morte interibit
<pb n="0226B"/>
genus impium carnalium Judaeorum.</p>
<p> 16. Quicunque eos ita perdiderit, septem vindictas
exsolvet, id est, auferet ab eis septem vindictas,
quibus alligati sunt propter reatum occisi Christi, ut
hoc toto tempore, quod septenario dierum numero
volvitur, magis quia non interiit genus Judaeorum,
satis appareat fidelibus Christianis, sed solam dispersionem
meruerint, <emph>282</emph> juxta quod ait Scriptura: <hi>Ne occideris eos, nequando obliviscantur populi mei
legis tuae; disperge illos in virtute tua, et depone eos <note>(Psalm. LVIII, 12)</note>
            </hi>.</p>
<p>17. <hi>Posuit Dominus in Cain signum, ut non eum
interficeret omnis qui invenisset eum.</hi> Hoc revera mirabile
est, quemadmodum omnes gentes quae a Romanis
subjugatae sunt, in ritum Romanorum sacrorum
<pb n="0226C"/>
transierint, eaque sacrilegia observanda, et celebranda
susceperint; gens autem Judaeorum sive
sub paganis regibus, sive sub Christianis, non amiserit
signum legis, et circumcisionis suae, quo a caeteris
gentibus populisque distinguitur.</p>
<p> 18. Sed et omnis imperator, vel rex, qui eos in
suo regno invenit, cum ipso signo eos invenit, et
non occidit; id est, non efficit ut non sint Judaei
certo quodam et proprio suae observationis signo a
caeterarum gentium communione discreti, nisi quicunque
eorum ad Christum transierit, ut jam non
inveniatur Cain, neque exeat a facie Dei, neque habitet
in terra Naid.</p>
<p>19. <hi>Exiit ergo a facie Domini, et habitavit in terra
Naid,</hi> quod dicitur interpretatum <hi>commotio,</hi> sive instabilis,
<pb n="0226D"/>
et fluctuans, et sedis incertae. Contra quod
malum Deus rogatur in psalmo: <hi>Ne dederis in motum
pedes meos <note>(Psalm. LXV)</note>
            </hi>; et: <hi>Manus peccatorum
<pb n="0227A"/>
non moveant me <note>(Psalm. XXXV)</note>
            </hi>; et: <hi>Qui tribulant
me, exsultabunt, si motus fuero <note>(Psalm. XII)</note>
            </hi>; et: <hi>Dominus a dextris est mihi, ne commovear 
 <note>(Psalm.
XV)</note>
            </hi>. Nunc vero Judaei, et omnes qui diversis erroribus
contumaces sunt, resistendo veritati, exeunt a
facie Dei, id est, a misericordia dilectionis ejus vel a
participatione lucis ejus, et habitant profugi in terra
commotionis; id est, in conturbatione carnali contra
jucunditatem Dei; hoc est, contra Edem, quod
interpretatur <hi>epulatio,</hi> ubi est plantatus paradisus.</p>
<p> 20. <hi>Cognovit autem Cain uxorem suam, et concepit,
et peperit Henoch, et aedificavit Cain civitatem.</hi> Quid
ergo sibi per figuram vult, quod impiorum progenies
civitatem in ipsa mundi origine construxit?
nisi quod noveris impios in hac vita esse fundatos,
<pb n="0227B"/>
sanctos vero hospites esse et peregrinos. Unde et
Abel tanquam peregrinus in terris, id est, populus
Christianus non condidit civitatem. <emph>283</emph> Superna
enim est sanctorum civitas, quamvis hic pariat cives,
in quibus peregrinatur, donec regni ejus tempus
adveniat.</p>
<p> 21. Nam et Petrus propterea reprehenditur, quod
tabernacula in monte fieri cogitavit, quia sancti in
hoc mundo tabernaculum non aedificant. Aedificavit
autem eam ex nomine filii sui Henoch. Iste filius,
in cujus nomine condita est Henoch, id est, terrestris
Jerusalem, quae interpretatur <hi>dedicatio,</hi> significat
istam civitatem et initium et finem habere terrenum,
ubi nihil plus quam quod cernitur speratur.</p>
<p> 22. <hi>Porro Henoch genuit Irad, et Irad genuit Maviahel,
<pb n="0227C"/>
et Maviahel genuit Mathusael, et Mathusael
genuit Lamech. Qui accepit duas uxores; nomen uni
Ada, et nomen secundae Sella.</hi> Notandum autem quod
in progenie Seth, cum genuisse filios filiasque dicatur,
nulla ibi genita femina nominatim exprimitur,
sed tantum in progenie Cain femina commemoratur.
Quo significatur terrenam civitatem usque in finem
sui carnales habituram generationes, quae marium
ac feminarum conjunctione proveniunt.</p>
<p> 23. Dixit quoque Lamech uxoribus suis: <hi>Audite
verba mea, et auscultate sermonem meum. Quoniam
occidi virum in vulnus meum, et adolescentulum in livore
meo, septies vindicabitur de Cain, de Lamech
septuagies septies.</hi> Jam alibi secundum historiam dictum
<pb n="0228A"/>
est, eo quod ab Adam usque ad Christum septuaginta
septem generationes inveniantur, in quibus
peccatum Lamech, id est, totius mundi sanguinis
Christi effusione solutum est.</p>
<p>24. Siquidem et in populo Judaeorum propter interfectionem
Christi septuaginta septem vindictae
sunt statutae, juxta illud evangelicum, <emph>284</emph> in quo
dictum est Petro apostolo: <hi>Non solum septies, sed
etiam septuagies septies, si poenituerit, fratri remittendum <note>(Matth. XVIII)</note>
            </hi>;
id est, Judaeum revertentem
post septuaginta septem vindictas statutas recipiendum
ad indulgentiam Christi.</p>
<p> 25. <hi>Cognovit quoque adhuc Adam uxorem suam, et
peperit filium, vocavitque nomen ejus Seth. Sed Seth
natus est filius, quem vocavit Enos.</hi> Seth quippe interpretatur
<pb n="0228B"/> <hi>resurrectio,</hi> 
 qui est Christus, et Enos filius
ejus interpretatur <hi>homo,</hi> qui coepit invocare nomen
Domini.</p>
<p>26. Quid per hoc intelligitur, nisi quia in confessione
vivit omnis homo, qui est filius resurrectionis,
quandiu peregrinatur in terris? Item ex duobus illis
hominibus, Abel, qui interpretatur <hi>luctus,</hi> et ejus
fratre Seth, quod interpretatur <hi>resurrectio,</hi> mors
Christi et vita ejus ex mortuis figuratur.</p>
<p> 27. Ergo, ut brevius dicam, Abel <hi>luctus,</hi> Seth <hi>resurrectio,</hi> 
Enos <hi>homo,</hi> quia post luctum resurrectio,
de resurrectione homo invocans Deum. Item Enos
genuit Cainan, Cainan autem genuit Malalehel, Malalehel
genuit Jared; Jared genuit Henoch. Hic autem
Henoch septimus ab Adam, qui placuit Deo, et
<pb n="0228C"/>
translatus est, septimam requiem significat, ad quam
transfertur omnis qui tanquam sexta die, id est,
sexta aetate saeculi, per Christi adventum formatur.</p>
<p> 28. Transactis enim sex millibus annis, facto etiam
judicio, et renovatis coelo et terra, transferentur
sancti in vitam perpetuae immortalitatis. Quod autem
per Seth ab Adam usque ad Noe denarius numerus
insinuatur, complementum mandatorum in Ecclesiae
operibus <emph>285</emph> figuratur, cui numero si adjiciantur
tres filii Noe, medio reprobato, duodenarius consummatur,
qui in patriarcharum apostolorumque numero
insignis habetur propter septenarii partes, altera per
alteram multiplicatis. Nam ter quaterni, vel quater
terni ipsum faciunt.</p>
<p>
            <pb n="0229A"/>
          </p>
<p>29. Quod vero progenies ex Adam per Cain undenario
numero finitur, transgressio mandatorum,
sive peccatum ostenditur. Nam dum Lamech septimus
ab Adam reperiatur scriptus, adduntur ei tres
filii, et una filia, ut undenarius numerus compleatur,
per quod demonstratur peccatum.</p>
<p>30. Nam et ipse numerus femina clauditur, a quo
sexu initium peccati commissum est, per quod omnes
morimur, scilicet ut voluptas carnis, quae spiritui
resisteret, sequeretur. Unde et ipsa filia Lamech
Noema, id est, <hi>voluptas</hi> interpretatur. Nam quod de
Mathusalem secundum Septuaginta ultra diluvium
numerantur anni, hoc significat ut, quoniam solus
est Christus, cujus vita nullam sensit aetatem, in
majoribus quoque illis non sensisse diluvium videretur.
</p>
        </div2>

<div2>
          <head>CAPUT VII. <hi>De arca Noe et diluvio mundi.</hi> </head>

<pb n="0229B"/>
<p>1. Noe autem per omnia omnesque actus ejus
Christum significat. Noe autem <hi>requies</hi> interpretatur,
et Dominus dicit: <hi>Discite a me quia mitis sum
et humilis corde, et invenietis requiem</hi> <emph>286</emph> <hi>animabus
vestris <note>(Matth. XI, 29)</note>
            </hi>. Solus justus invenitur
Noe in illa gente, cui septem homines donantur
propter justitiam suam.</p>
<p> 2. Solus Christus justus est atque perfectus, cui
septem Ecclesiae propter septemplicem spiritum illuminantem
in unam Ecclesiam condonantur. Noe
per aquam et lignum liberatur; lignum quippe et
aqua crucem designat et baptisma. Sicut enim ille
<pb n="0229C"/>
cum suis per lignum et aquam salvatur, sic familia
Christi per baptismum et crucis passionem sanatur.
Arcam instruxit Noe de lignis non putrescentibus,
Ecclesia construitur a Christo ex hominibus in sempiternum
victuris.</p>
<p>3. Arca enim ista Ecclesiam demonstrabat, quae
natat in fluctibus mundi hujus. Quod autem eadem
arca de lignis quadratis fieri jubetur, undique stabilem
vitam sanctorum significat, ad omne opus bonum
<pb n="0230A"/>
paratam. Quocunque enim verteris, quadratum
firmiter stat.</p>
<p> 4. Quod bitumine conglutinantur arcae ligna extrinsecus,
et intrinsecus, ut in compage firmetur
unitatis, significatur tolerantia charitatis, ne scandalis
Ecclesiam tentantibus, sive ab his qui intus
sunt, sive ab eis qui foris sunt, cedat fraterna junctura,
et solvatur vinculum pacis; est enim bitumen
ferventissimum et violentissimum gluten, significans
dilectionis ardorem vi magnae fortitudinis ad
tenendam societatem spiritualem omnia tolerantem.</p>
<p> 5. Quod arca trecentis cubitis longa est, ut sexies
quinquaginta compleantur, sicut sex aetatibus omne
hujus saeculi tempus extenditur, in quibus omnibus
Christus nunquam destitit praedicari, in quinque per
<pb n="0230B"/>
prophetiam praenuntiatus, in sexta per Evangelium
diffamatus, potest quidem et in his trecentis cubitis
signum ligni passionis ostendi. Ipsius enim litterae <hi>T</hi> 
 numerus crucis demonstrat signum, per quod socii
Christi passionis effecti per baptismum longitudinem
vitae aeternae percipimus. <emph>287</emph>
          </p>
<p>6. Quod vero cubitis quinquaginta latitudo
ejus expanditur, sicut dixit Apostolus: <hi>Cor nostrum
dilatatum est <note>(II Cor. VI, 11)</note>
            </hi>? unde, nisi charitate spirituali?
propter quod ipse iterum dicit: <hi>Charitas Dei
diffusa est in cordibus nostris per Spiritum sanctum,
qui datus est nobis <note>(Rom. V, 5)</note>
            </hi>. Quinquagesimo enim
die post resurrectionem suam Christus Spiritum
sanctum misit, quo corda credentium dilatavit.</p>
<p>
            <pb n="0230C"/>
          </p>
<p>7. Quod autem ejus altitudo in triginta cubitos
surgit, quem numerum decies habet in trecentis cubitis
longitudo, quia Christus altitudo nostra, qui,
triginta annorum gerens aetatem, doctrinam evangelicam
consecravit, contestans legem non se venisse
solvere, sed implere. Legis autem cor in decem
praeceptis agnoscitur. Unde decies tricenis arcae
longitudo perficitur, unde et ipse Noe ab Adam decimus
computatur.</p>
<p>
            <pb n="0231A"/> 8. Quod sexies longa ad latitudinem suam, et decies
ad altitudinem suam, humani corporis instar
ostendit, in quo Christus apparuit. Corporis enim
longitudo, a vertice usque ad vestigia, sexies tantum
habet quam latitudo, quae est ab uno latere ad
alterum latus; et decies tantum quantum altitudo,
cujus altitudinis mensura est in latere a dorso ad
ventrem.</p>
<p> 9. Velut si jacentem hominem metiaris supinum
seu pronum, sexies tantum longus est a capite ad
pedes, quam latus a dextera in sinistram, vel a sinistra
in dexteram; et decies quam altus a terra.
Unde facta est arca trecentorum cubitorum in longitudine,
et quinquaginta in latitudine, et triginta in
altitudine. Item quod eadem arca collecta ad unum
<pb n="0231B"/>
cubitum desuper consummatur, sic Ecclesia corpus
Christi in unitate collecta sublimatur et perficitur.</p>
<p> 10. Unde dicitur in Evangelio: <hi>Qui mecum non
congregat, spargit <note>(Luc. XI, 23)</note>
            </hi>. Quod autem aditus
fit ei a latere; nemo quippe intrat Ecclesiam, nisi
per sacramentum remissionis peccatorum, quod de
Christi latere aperto manavit. Quod inferiora arcae
bicamerata et tricamerata construuntur, sic ex omnibus
gentibus vel bipertitam multitudinem congregat
Ecclesia propter circumcisionem et praeputium, <emph>288</emph> 
 vel tripertitam propter tres filios Noe,
quorum progenie repletus est orbis.</p>
<p> 11. Et ideo arcae inferiora dicta sunt, quia in hac
terrena vita est diversitas gentium. In summo autem
omnes in unum consummantur, et non est varietas,
<pb n="0231C"/>
quia omnia et in omnibus est Christus, tanquam
nos in uno cubito desuper coelesti unitate
consummans. Quod cuncta animalium genera includuntur
in arca, significat quia ex omnibus gentibus
et nationibus congregatio fit in Ecclesia.</p>
<p> 12. Quod etiam Petro demonstratus ille discus <note>(Act. X)</note> 
 significat quod munda et immunda ibi sint
animalia, sic in Ecclesia et sacramentis boni et
mali versantur. Quod septena sunt munda, et bina
immunda, non quia pauciores sunt mali quam boni,
sed quia boni servant unitatem spiritus in vinculo
pacis. Sanctum autem Spiritum divina Scriptura in
septiformi operatione commendat, sapientiae et intellectus,
consilii et fortitudinis, scientiae et pietatis,
et timoris Dei.</p>
<p>
            <pb n="0231D"/>
          </p>
<p>13. Unde et ille numerus quinquaginta dierum ad
adventum sancti Spiritus pertinens in septies septenis,
qui fiunt quadraginta novem, uno addito, consummatur.
Propter quod dictum est: <hi>Studentes servare
unitatem spiritus in vinculo pacis.</hi> Mali autem in
<pb n="0232A"/>
binario numero ad schismata faciles, et quodammodo
divisibiles ostenduntur <note>(Ephes. IV, 3)</note>.</p>
<p>14. Quod ipse Noe cum suis octavus numeratur,
quia in Christo spes nostrae resurrectionis apparuit,
qui octava die, id est, post Sabbati septimum primo
a mortuis resurrexit; qui dies a passione tertius, in
numero autem dierum qui per omne tempus volvuntur
et octavus et primus est.</p>
<p> 15. Quod post septem dies, ex quo ingressus est
Noe in arcam, factum est diluvium, quia in spem futurae
quietis, quae septimo die significata est, baptizamur.
Quod praeter arcam omnis caro quam terra
sustentabat diluvio consumpta est, quia praeter <emph>289</emph> 
Ecclesiae societatem, aqua baptismi, quamvis eadem
sit, non solum non valet ad salutem, sed valet potius
<pb n="0232B"/>
ad perniciem.</p>
<p> 16. Quod quadraginta diebus et quadraginta noctibus
pluit, quia omnis reatus peccatorum in decem
praeceptis legis admittitur per universum orbem terrarum,
qui quatuor partibus continetur. Decem
quippe quater ducta quadraginta fiunt; sive ille reatus
qui ad dies pertinet ex rerum prosperitate, sive
qui ad noctes ex rerum adversitate contractus sit,
sacramento baptismi coelestis abluitur.</p>
<p> 17. Quod Noe quingentorum erat annorum, cum
ei locutus est Dominus, ut arcam sibi faceret, et sexcentos
habebat annos, cum in eam est ingressus;
unde intelligitur per centum annos arca fabricata;
quid aliud hic videntur centum anni significare, nisi
<pb n="0232C"/>
aetates saeculi singulas? Unde ista sexta aetas, quae
completis quingentis usque ad sexcentos significatur
in manifestatione evangelica, Ecclesiam construit.</p>
<p>18. Et ideo qui sibi ad vitam consulit, sit velut
quadratum lignum, paratus ad omne opus bonum,
et intret in fabricam sanctam, quia et secundus mensis
anni sexcentesimi, quo intrat Noe in arcam, eamdem
senariam aetatem significat; duo enim menses
sexagenario numero concluduntur.</p>
<p>19. A senario autem numero et sexaginta commemorantur,
et sexcenta, et sex millia, et sexaginta
millia, et sexcenta millia, et sexcenties, et quidquid
deinceps in majoribus summis per eumdem articulum
numeri in infinita incrementa consurgit.</p>
<p> 20. Et quod vicesimus et septimus dies mensis
<pb n="0232D"/>
commemoratur, ad ejusdem quadraturae significationem
pertinet, quae jam in quadratis lignis exposita
est; sed hic evidentius, quia nos ad omne opus bonum
paratos, id est, quadratos, quodammodo trinitas
perficit, in memoria, qua Deum recolimus, in
<pb n="0233A"/>
intelligentia, qua cognoscimus, in voluntate, qua
diligimus.</p>
<p> 21. Tria enim ter, et hoc ter, fiunt viginti et septem,
qui est <emph>290</emph> humeri ternarii quadratus. Quod
septimo mense arca sedit, hoc est, requievit, ad
illam septimam requiem significatio recurrit, qua
perfecti requiescunt. Ibi quoque illius quadraturae
numerus iteratur.</p>
<p>22. Nam vicesima et septima die mensis secundi
commendatum est hoc sacramentum. Et rursum vicesima
et septima die septimi mensis eadem commendatio
confirmata est, cum arca requievit.</p>
<p> 23. Quod enim promittitur in spe, hoc exhibetur
in re. Porro quia ipsa septima requies cum octava
resurrectione conjungitur; neque enim corpore reddito
<pb n="0233B"/>
finitur requies, quae post hanc vitam excipit
sanctos, sed potius totum hominem, non adhuc in
spe, sed jam in re ipsa omni ex parte et spiritus et
corporis perfecta, immortali salute renovatum, in
aeternae vitae munus assumit.</p>
<p>24. Quia igitur septima requies cum octava resurrectione
conjungitur, et hoc in sacramento regenerationis
nostrae, id est, in baptismo altum profundumque
mysterium est. Quod quindecim cubitis supercrevit
aqua, excedens altitudinem montium. Octo
itaque et septem quindecim faciunt. Sed octo significant
resurrectionem, septem quietem.</p>
<p> 25. Hoc igitur sacramentum resurrectionis et quietis
transcendit omnem sapientiam superborum, ita
ut nulla gens possit indicare scientiae suae altitudine
<pb n="0233C"/>
resurrectionis quietem. Et quia septuaginta a septem,
et octoginta ab octo denominantur, conjuncto utroque
numero, centum quinquaginta diebus exaltata est
aqua, eamdem commendans nobis atque confirmans
altitudinem baptismi in sacrando novo homine ad
tenendam quietis et resurrectionis fidem.</p>
<p> 26. Quod post dies quadraginta emissus corvus non
est reversus, aut aquis utique interceptus, aut
aliquo supernatante cadavere illectus, significat homines
in immunditia cupiditatis teterrimos, et ob hoc
ad ea quae foris sunt in hoc mundo nimis intentos,
aut rebaptizari, aut ab his, quos praeter arcam, id
est, praeter Ecclesiam baptismus occidit, seduci et
teneri.</p>
<p>27. Quod columba emissa, non inventa requie,
<pb n="0233D"/>
reversa est, ostendit per Novum Testamentum requiem
sanctis in hoc mundo <emph>291</emph> non esse promissam.
Post quadraginta enim dies emissa est; qui
numerus vitam quae in hoc mundo agitur significat.
Denique post septem dies dimissa, propter illam
<pb n="0234A"/>
septenariam operationem spiritualem olivae fructuosum
surculum retulit.</p>
<p> 28. Quo significaret nonnullos etiam extra Ecclesiam
baptizatos, si eis pinguedo non defuerit charitatis,
posteriori tempore, quasi vespere, in ore
columbae, tanquam in osculo pacis, ad unitatis societatem
posse perduci. Quod post alios septem dies
dimissa non est reversa, significat finem saeculi,
quando erit sanctorum requies, non adhuc in sacramento
spei, quo in hoc tempore consociatur Ecclesia,
quandiu bibitur quod de Christi latere manavit,
sed jam in ipsa perfectione salutis aeternae, cum tradetur
regnum Deo, et Patri, ut in illa perspicua contemplatione
incommutabilis veritatis nullis ministeriis
corporalibus egeamus.</p>
<p>
            <pb n="0234B"/> 29. Cur sexcentesimo primo anno vitae Noe, id
est, peractis sexcentis annis aperitur arcae tectum?
Finita quippe sexta aetate saeculi revelabitur absconditum
sacramentum atque promissum.</p>
<p> 30. Cur vicesimo septimo die secundi mensis dicitur
siccasse terram, tanquam finita esset baptizandi
necessitas in numero dierum quinquagesimo et
septimo? Ipse enim est dies secundi mensis vicesimus
septimus, qui numerus ex illa conjunctione spiritus
et corporis septies octonos habet, uno addito, propter
unitatis vinculum.</p>
<p>31. Cur de arca conjuncti exeunt, qui disjuncti
intraverunt? Sic enim dictum erat quod intraverunt
in arcam Noe, et filii ejus, uxor ejus, et uxores
filiorum ejus. Cur seorsum viri, seorsum feminae
<pb n="0234C"/>
commemoratae sunt? nisi quod in hoc tempore caro
concupiscit adversus spiritum, et spiritus adversus
carnem? Postmodum autem exeunt Noe et uxor ejus,
et uxores filiorum ejus.</p>
<p> 32. Hoc est, commemorantur conjuncti masculi et
feminae, quia in fine saeculi, atque in resurrectione
justorum, omnimoda et perfecta pace spiritui corpus
adhaerebit, nulla mortalitatis indigentia, <emph>292</emph> vel
concupiscentia resistente. Cur animalia, quamvis
munda et immunda in arca fuerint, tamen post egressum
de arca non offeruntur Deo in sacrificio, nisi
munda?</p>
<p>33. Quid deinde velit sibi, Deo loquente ad Noe,
et tanquam rursus ab exordio? Quia multis modis
<pb n="0234D"/>
eam significare oportebat figuram Ecclesiae, commendante
quod progenies ejus benedicitur ad implendam
terram. Quod dantur eis in escam cuncta animalia,
sicut in illo disco Petro dicitur: <hi>Macta et manduca <note>(Act. X)</note>
            </hi>.</p>
<p>
            <pb n="0235A"/> 34. Quod ejecto sanguine jubentur manducare,
ne vita pristina, quasi suffocata in conscientia teneatur,
sed habeat tanquam effusionem per confessionem.
Quod vero testamentum Deus posuit inter se
et homines, atque omnem animam vivam, ne perdat
eam diluvio, arcum, qui appareret in nubibus, qui
nunquam nisi de sole resplendet. Illi enim non percunt
diluvio, qui in prophetis et in omnibus divinis
Scripturis, tanquam in Dei nubibus, agnoscunt Christi
gloriam, et non quaerunt suam.</p>
</div2>

<div2>
          <head>CAPUT VIII. <hi>De Noe et benedictionibus ejus, maximo minimoque collatis filiis.</hi> </head>
<p> 1. Jam vero illud quod post diluvium de vinea
quam plantavit, inebriatus est Noe, et nudatus in
<pb n="0235B"/>
domo sua, cui non appareat Christi esse figuram?
qui inebriatus est, dum passus est; nudatus est,
dum crucifixus est; in domo sua, id est, in gente
sua, et in domesticis sanguinis sui, utique Judaeis.</p>
<p> 2. Tunc enim nudata est infirmitas carnis ejus, Judaeis
scandalum, gentibus autem stultitia, ipsis autem
vocatis Judaeis, et gentibus tanquam Sem et Japheth,
Dei virtus, et Dei sapientia, quia <emph>293</emph> <hi>quod stultum
est Dei, sapientius est quam homines, et quod infirmum
est Dei, fortius est quam homines <note>(I Cor. I, 15)</note>
            </hi>.</p>
<p>3. Proinde in duobus filiis, maximo et minimo, duo
populi figurantur, scilicet circumcisio et praeputium,
unam vestem fidei a tergo portantes, sacramentum
scilicet jam praeteritae dominicae passionis, neque
nuditatem patris intuentur, quia in Christi necem
<pb n="0235C"/>
non consentiunt, et tamen honorant velamento, tanquam
scientes unde sint nati.</p>
<p> 4. Quam nuditatem, id est, passionem Christi,
videns Cham derisit, et Judaei Christi mortem videntes
subsannaverunt. Sem vero et Japheth, tanquam
duo populi ex circumcisione et praeputio credentes,
cognita nuditate patris, qua significabatur
passio Salvatoris, sumentes vestimentum posuerunt
super dorsa sua, et intuentes aversi operuerunt nuditatem
patris, nec viderunt quod verendo texerunt.</p>
<p>5. Quodam enim modo passionem Christi tegimus,
id est, sacramento honoramus, ejusque mysterii
rationem videntes, Judaeorum detractionem operimus.
Vestimentum enim significat sacramentum,
<pb n="0235D"/>
dorsa memoriam praeteritorum, quia passionem
Christi transactam celebrat Ecclesia, non adhuc prospectat
futuram.</p>
<p> 6. Medius autem frater Cham, id est, populus
<pb n="0236A"/>
impius Judaeorum (ideo medius, quia nec primatum
apostolorum tenuit, nec ultimus in gentibus credidit)
vidit nuditatem patris, quia consensit in necem Domini
Salvatoris. Post haec nuntiavit foras fratribus.
Per eum quippe manifestatum est, et quodammodo
publicatum, quod erat in prophetia secretum. Ideoque
fit servus fratrum suorum.</p>
<p> 7. Quid est enim hodie aliud gens ipsa, nisi quaedam
scriniaria Christianorum, bajulans legem et prophetas
ad testimonium assertionis Ecclesiae, ut nos
honoremus per sacramentum, quod nuntiat illa per
litteram? Post haec benedicuntur duo illi qui nuditatem
patris honoraverunt. <hi>Benedictus,</hi> inquit, <hi>Dominus
Deus Sem,</hi> quanquam ipsis etiam gentibus sit
Dominus Deus Israel.</p>
<p>
            <pb n="0236B"/> <emph>294</emph> 8. Et unde hoc factum est, nisi ex benedictione
Japheth? in populo enim gentium, totum
orbem terrarum occupavit Ecclesia. Hoc praenuntiabatur,
cum diceretur: <hi>Dilatet Deus Japheth, et habitet
in tabernaculis Sem.</hi> </p>
<p>9. Ecce quomodo dilatat Deus Japheth, et habitat
in tabernaculis Sem, ut Paulus dicit: <hi>Non estis peregrini
et hospites, sed estis cives sanctorum et domestici
Dei, aedificati super fundamentum apostolorum et
prophetarum <note>(Ephes. II, 19)</note>
            </hi>. <hi>Benedictus,</hi> inquit, <hi>Deus
Sem; sit Chanaan puer illius. Dilatet Deus Japheth,
et habitet in tabernaculis Sem.</hi> Hic Sem major natu
ipse est, ex quo patriarchae, prophetae, et apostoli
generati sunt.</p>
<p>10. Japheth autem gentium est pater, quia etiam
<pb n="0236C"/> <hi>latitudo</hi> 
 interpretatur. Cum ingenti enim multitudine
dilatatus est populus ex gentibus, qui cum prophetis
et apostolis erat habitaturus. Siquidem et vidimus,
juxta Noe patris propheticam benedictionem, in
tabernaculo Sem transisse habitationem Japheth,
hoc est, in domo legis et prophetarum Ecclesiam
potius justificari, minorem quidem tempore, sed gratiae
lege majorem.</p>
<p> 11. Cham porro, qui interpretatur <hi>calidus,</hi> medius
filius, tanquam ab utroque discretus, nec in primitiis
Israelitarum, nec in plenitudine gentium permanens,
significat non solum Judaeorum, sed etiam haereticorum
genus calidum, non spiritu sapientiae, sed
impatientiae, quo solent haereticorum fervere praecordia,
et pacem perturbare sanctorum.</p>
<p>
            <pb n="0236D"/>
          </p>
<p>12. Sed et omnes qui Christiano vocabulo gloriantur,
et perdite vivunt, ipsius figuram gestare
videntur. Passionem quippe Christi, quae illius hominis
nuditate significata est, et annuntiant bene
<pb n="0237A"/>
profitendo, et male agendo exhonorant. De talibus
enim scriptum est: <hi>A fructibus eorum cognoscetis eos <note>(Matth. VII, 16)</note>
            </hi>.
Ideo et Cham in filio suo maledictus
est, tanquam in fructu suo, id est, in opere
suo, unde convenienter et ipse filius ejus Chanaan
interpretatur motus eorum. Quod quid aliud est,
quam opus eorum?</p>
<p>13. Item quod, Cham peccante, posteritas ejus
damnatur, significat quod reprobi hic quidem delinquunt,
sed in posterum, <emph>295</emph> id est, in futurum,
sententiam damnationis excipiunt. Sicut et plebs
Judaea, quae Dominum crucifixit, etiam in filiis poenam
damnationis suae transmisit. Dixerunt enim: <hi>Sanguis ejus super nos et super filios nostros 
 <note>(Matth.
XXVII, 25)</note>
            </hi>.</p>
<p>
            <pb n="0237B"/> 14. Benedictis igitur duobus filiis Noe, atque uno
eorum medio maledicto, deinceps generationes eorum
texuntur, ex quibus septuaginta duae gentes
sunt ortae, id est, quindecim de Japheth, triginta de
Cham, viginti septem de Sem.</p>
</div2>

<div2>
          <head>CAPUT IX. <hi>De Nemrod gigante et confusione linguarum.</hi> </head>
<p> 1. Primus post diluvium inter homines Nemrod
filius Chus nova imperii cupiditate tyrannidem arripuit,
regnavitque in Babylonia, quae ab eo, quod ibi
confusae sunt linguae, <hi>Babel</hi> appellata est, quod interpretatur <hi>confusio.</hi> 
 Cujus aedificandae turris idem
Nemrod exstitit auctor; qui pro eo quod ultra naturam
suam coeli alta penetrare contendit, non incongrue
diabolo comparatur, qui, cogitatione cordis sui
<pb n="0237C"/>
intumescens, super sidera exaltare se voluit, id est,
super omnem potestatem angelorum, Deo se coaequare
disponens, dum dicit: <hi>Ascendam super altitudinem
nubium, et ero similis Altissimo.</hi> </p>
<p> 2. Quod autem dicitur <hi>venator,</hi> quid significatur
hoc nomine, nisi terrigenarum animarum deceptor,
et capiens homines ad mortem? Turris ejus superbia
hujus mundi est, vel impia dogmata haereticorum,
qui postquam moti sunt ab Oriente, id est, a vero
lumine recesserunt, et venerunt in campum Sennaar,
qui interpretatur <hi>excussio dentium,</hi> statim adversus
Deum impietatis suae aedificant turrim, ac
dogmata superbiae nefario ausu confingunt, volentes
curiositate non licita ipsius coeli alta penetrare.</p>
<p>
            <pb n="0237D"/>
          </p>
<p>3. Sed sicut illi per superbiam ab una lingua in
multas divisi sunt, ita et haeretici, ab unitate fidei
confusione segregati, inter se, <emph>296</emph> diversitate
erroris, quasi per dissonantiam linguae, invicem secernuntur;
<pb n="0238A"/>
et quos armat adversus Deum elatae conspirationis
perniciosa consensio, rursus, intercedente
dogmatum discordia, dividit oborta repente
confusio.</p>
<p> 4. Quos quidem ipsa Trinitas damnat, in quam
offendunt, ipsa eos dispergit, dum dicit: <hi>Venite,
descendamus, et confundamus linguas eorum;</hi> in varietate
utique erroris, sive schismatum. Eo autem
tempore, quando linguarum facta est varietas, in
sola domo Heber, quae antea fuit, lingua remansit.
Nunc quoque in sola Ecclesia, quae est domus Christi,
unitam esse confessionis et fidei pacem, divisis omnibus
reprobis, agnoscimus.
</p>
        </div2>

<div2>
          <head>CAPUT X. <hi>De egressu Abrahae a Chaldaeis.</hi> </head>
<p>
            <pb n="0238B"/> 1. Restat deinde de actibus Abrahae, vel de his quae
illi repromiserat Dominus, exponendum. Locutus est
enim ei Dominus: <hi>Egredere de terra tua, et de cognatione
tua, et de domo patris tui.</hi> Quis autem alius
exiit in Abraham de terra, et de cognatione sua, ut
apud exteros locupletaretur, et esset in gentem
magnam, nisi Christus, qui, relicta terra, et cognatione
Judaeorum, praepollet nunc, ut videmus, in
gentibus?</p>
<p> 2. Sed et nobis ad exemplum Christi exeundum
de terra nostra est, id est, de facultatibus hujus
mundi, opibusque terrenis, et de cognatione nostra,
id est, de conversatione, et moribus, vitiisque prioribus,
quae, nobis a nostra nativitate cohaerentia,
<pb n="0238C"/>
velut affinitate quadam et consanguinitate conjuncta
sunt; et de domo patris nostri, id est, de omni
memoria mundi, ut ei renuntiantes possimus in
populo Dei dilatari, et in terram promissionis coelestis,
cum tempus advenerit, introduci. <emph>297</emph>
          </p>
<p>3. Duae autem promissiones Abrahae dantur:
una, per quam terram Chanaan possessurum semen
ejus promittitur, dum dicit Deus: <hi>Vade in terram
quam demonstrabo tibi, faciamque te in gentem magnam.</hi> 
Alia vero longe praestantior est, non de carnali,
sed de spirituali semine, per quod pater est
non unius gentis Israeliticae, sed omnium gentium
quae fidei ejus vestigia consequuntur, quod promitti
coepit his verbis: <hi>Et benedicentur in te universae cognationes
terrae.</hi> </p>
<p>
            <pb n="0238D"/> 4. Egressus autem Abraham de Carra venit ad Sichem,
acceptoque secundo oraculo de promissione
terrae ipsius, aedificavit altare. Et profectus inde habitavit
in eremo, atque inde, famis inopia expulsus,
<pb n="0239A"/>
descendit in Aegyptum, ubi uxorem suam dixit esse
sororem. Nec mentibus, quia propinqua erat sanguine.</p>
<p> 5. Quam tamen Pharao rex Aegypti volens accipere,
gravissimis territus monstris, multisque propter
eam malis afflictus, ubi esse ejus divinitus
uxorem didicit, confestim illaesum cum honore restituit.
Hoc itaque, cum de Abimelech dicere coeperimus,
exponemus.
</p>
        </div2>

<div2>
          <head>CAPUT XI. <hi>De victoria Abrahae et Melchisedech.</hi> </head>
<p> 1. Reverso igitur Abraham ex Aegypto, unde venerat,
tunc Lot fratris filius ab illo in terram Sodomorum
salva charitate secessit, vitans discordiam,
<pb n="0239B"/>
quia divites facti erant, et pastores eorum invicem
rixabantur. Permansit autem Abraham in terra Chanaan,
habitavitque juxta quercum Mambre. <emph>298</emph>
          </p>
<p>2. Deinde a quinque regibus, qui Sodomis
irruerant, captum Lot liberat, habens secum in praelio
trecentos decem et octo vernulas. Sed quid haec
victoria Abrahae de quinque regibus indicabat, quos
ille fidei pater mysterio superavit, nisi quod fides
nostra, si confirmata sit in spiritu principali, totidem
corporis nostri sensus verbo Dei subigat [ <hi>Forte,</hi> subigit]?
Nam sicut ille de proximo in regibus victor,
ita et fides nostra per animam victrix de exteriore
homine triumphat.</p>
<p> 3. Quod vero ille non multitudine, nec virtute legionum,
sed tantum trecentis decem et octo comitantibus,
<pb n="0239C"/>
adversarios principes debellavit, jam tunc
in sacramento crucis, cujus figura per <hi>Tau</hi> litteram
Graecam numero trecentorum exprimitur, imaginabatur,
quod nos Christi passio liberaret a dominatu
quinque carnalium sensuum, qui nos antea variis
vitiis captivantes exsuperaverant.</p>
<p>4. Revertenti igitur a caede hostium Abraham occurrit
ei mox Melchisedech, rex Salem sacerdos Dei,
inenarrabili parente progenitus; benedixitque Abraham,
offerens panem et vinum in sacrificium Deo.
Hunc Melchisedech apostolus Paulus sine patre et
sine matre commemorans, figuraliter refert ad Christum <note>(Hebr. VII)</note>.
Ipse est enim solus de patre sine
<pb n="0240A"/>
matre genitus per divinitatem, ipse de matre sine
patre per humanitatem.</p>
<p>5. Ipse quoque sacerdos aeternus, ad quem dicitur: <hi>Tu es sacerdos in aeternum secundum ordinem Melchisedech <note>(Psalm. CIX)</note>
            </hi>.
Utique propter mysterium sacramenti,
quod Christianis celebrare praecepit, ut
non secundum Aaron pecudum victimas, sed oblationem
panis et vini, id est, corporis et sanguinis
ejus sacramentum, in sacrificium offeramus.</p>
<p> 6. Quod vero patriarcha magnus decimas omnis
substantiae suae Melchisedech sacerdoti post benedictionem
dedit, sciens spiritualiter melius sacerdotium
futurum in populo gentium quam Leviticum, quod
de ipso in Israel erat nasciturum, futurumque, ut
sacerdotium Ecclesiae habens praeputium benediceret
<pb n="0240B"/>
in Abraham <emph>299</emph> circumciso sacerdotium Synagogae.
Qui enim benedicit, major est quam qui benedicitur.</p>
<p> 7. Unde et sacerdotes ex semine Abrahae nati fratres
suos benedicebant, id est, populum Israel, quibus
illi decimas dabant secundum mandatum, vere
ut majoribus et eminentioribus suis. Nomen autem
ipsum Melchisedech <hi>rex pacis,</hi> vel <hi>rex justitiae</hi> interpretatur,
quod bene refertur ad Christum.</p>
<p>8. Ipse est enim rex pacis, quia per ipsum reconciliamur
Deo. Ipse est rex justitiae, quia ipse veniet,
ut discernat sanctos ab impiis. Idem quoque unus
sacerdos, et rex, quia ad redemptionem omnium
hostiam Deo Patri se ipsum obtulit, et ut verus rex
in praesenti saeculo populum suum regit, et in futuro
judicabit.
</p>
        </div2>

<div2>
          <head>CAPUT XII. <hi>De sacrificio Abrahae et promissione Dei.</hi> </head>

<pb n="0240C"/>
<p>1. Post hanc victoriam factum est verbum Domini
ad Abraham in visu, dum esset de posteritate sollicitus,
et sibi videret non nasci filium, et tamen semini
suo factam promissionem teneret, statim fit illi
in figura duplex promissio seminis ejus, id est, in
similitudinem arenae maris, vel in multitudinem
stellarum coeli futura.</p>
<p> 2. Ejiciens ergo Abraham Deus foras, ostendit illi
stellas coeli, dicens: <hi>Sic faciam semen tuum,</hi> id est,
christianam gentem, cujus tu pater in fide subsistis,
sic faciam lumine resurrectionis coruscare. Deinde
<pb n="0241A"/>
monstravit illi arenam maris, et dixit: <hi>Sic erit in
multitudine semen tuum,</hi> hoc est, erit quidem copiosa
gens Judaeorum, sed sterilis et infecunda manebit,
sicut arena.</p>
<p>3. Post haec cum repromitteret ei Deus quod esset
possessor repromissionis terrae futurus, signum petiit,
per quod agnosceret, <emph>300</emph> non quasi dubitans
an fieret, sed quomodo futurum esset exquirens.</p>
<p>4. Cui Dominus hanc similitudinem proposuit: <hi>Sume,</hi> 
 inquit, <hi>mihi vaccam triennem, et capram trimam,
et arietem annorum trium, turturem quoque et
columbam.</hi> Tollens ergo Abraham universa haec, divisit
ea per medium, et utrasque partes contra se
altrinsecus posuit, aves autem non divisit.</p>
<p>5. Descenderuntque volucres super cadavera, et
<pb n="0241B"/>
abigebat eas Abraham. Cumque occubuisset sol, pavor
irruit super Abraham, et horror magnus, et tenebrosus
invasit eum; apparuitque clibanus fumans,
et ignis transiens inter media illa quae divisa erant.
Dictumque est ei: <hi>Cognoscendo scies quia peregrinum
erit semen tuum in terra non sua, et serviet, et affligetur,</hi> 
etc. Iste est itaque modus promissi seminis Abrahae,
et ista est figura.</p>
<p> 6. Per vaccam enim significata est plebs posita sub
jugo legis. Per capram eadem plebs peccatrix futura.
Per arietem eadem plebs regnatura. Animalia ideo
trima dicuntur, quia per articulos temporum ab Adam
usque ad Noe, et inde usque ad Abraham, ac inde
usque ad David, tanquam tertiam aetatem gerens ille
populus adolevit.</p>
<p>
            <pb n="0241C"/>
          </p>
<p>7. Per turturem et columbam spirituales in eo
populo figurati sunt, individui filii promissionis, et
haeredes regni futuri, quorum aetas temporalis ideo
tacetur, quia aeterna meditantes transgressi sunt desideria
temporalia. Sed quid est quod animalia illa
tria dividuntur adversus se invicem partibus constitutis,
nisi quod carnales et in populo veteri, et nunc
inter se dividuntur?</p>
<p>8. Porro aves idcirco non dividuntur, quia spirituales
individui sunt. Schisma non cogitant, non seducuntur
ab haereticis, sed pax est semper in ipsis.
Sive a turbis se removeant, ut turtur, sive inter illas
conversentur, sicut columba: utraque tamen avis est
simplex et innoxia. Volucres autem descendentes
super corpora, quae divisa erant, spiritus immundi
<pb n="0241D"/>
significantur, pastum quemdam suum de carnalium
divisione quaerentes.</p>
<p> 9. Quod autem illis considens abigebat illas Abraham,
significat <emph>301</emph> multos carnales merito sanctorum
in fine mundi ab angustiis liberandos. Quod autem
circa solis occasum pavor irruit in Abraham,
et horror magnus, et tenebrosus, significabat circa
hujus saeculi finem magnam perturbationem ab Antichristo
in sanctis futuram. De qua dicit Dominus in
<pb n="0242A"/>
Evangelio: <hi>Erit enim tunc tribulatio, magna, qualis
non fuit ab initio <note>(Matth. XXIV, 21)</note>
            </hi>.</p>
<p>10. Quod vero adjungitur: <hi>Cum occubuisset sol,
facta est caligo tenebrosa, et apparuit clibanus fumans,
et lampas ignis transiens inter media illa, quae divisa
erant,</hi> significat post finem saeculi futurum diem
judicii, quo per ignem segregabuntur sanctorum
populi et iniquorum. Quod vero dictum est ad
Abraham: <hi>Sciendo scies quia peregrinum erit semen
tuum in terra non propria, et in servitutem redigent, et
affligent eos quadringentis annis,</hi> hoc de populo Israel,
qui erat in Aegypto serviturus, apertissime prophetatum
est.</p>
<p>11. Non quod sub Aegyptiis quadringentis annis
servierunt, sed quoniam iste numerus in eadem
<pb n="0242B"/>
afflictione completus est, qui computatur ab illo
tempore quo ista Abrahae promittuntur.
</p>
        </div2>

<div2>
          <head>CAPUT XIII. <hi>De Agar et circumcisione Abrahae</hi> </head>
<p> 1. Jam tunc propter peregrinationem futuram, ne
commisceretur semen ejus inter gentes, datur ei
circumcisio in signum his verbis: <hi>Circumcidetur in
vobis omne masculum. Infans octo dierum circumcidetur
in vobis, tam vernaculus quam emptitius.
Masculus autem, cujus praeputii caro circumcisa non
fuerit, delebitur anima illa de populo suo, quia pactum
meum irritum fecit.</hi> </p>
<p> 2. <hi>Sed et Sarai non vocabitur Sarai, sed Sara, et
dabo tibi ex ea filium, et benedicam illum, et erit in
nationes, et reges gentium ex eo erunt.</hi> Hic jam
<pb n="0242C"/>
declaratur promissio de vocatione gentium in Isaac
filio promissionis, quo significatur gratia, non natura,
quia de sene patre et sterili matre. <emph>302</emph>
          </p>
<p>3. Et quia hoc non per generationem, quae
est in Ismaele, sed per regenerationem futurum erat,
ideo imperata est circumcisio, quod de Sara promittitur
filius in typo Ecclesiae, non quando Ismael,
qui typum gerit Judaeorum. Quid enim aliud circumcisio
significat, nisi renovatam naturam per baptismum
post expoliationem veteris hominis? Et quid
est octavus dies, nisi Christus, qui hebdomada
completa, hoc est, post Sabbatum resurrexit?</p>
<p>4. Quod vero non solum filios, sed et servos, et
vernaculos, et emptitios, circumcidi praecepit, ad
omnes gratiam redemptionis pertinere testatur.
<pb n="0242D"/>
Parentum mutantur nomina, ut omnia resonent
novitatem. Nam Abram, quod antea vocabatur,
interpretatur <hi>pater excelsus.</hi> Abraham autem <hi>pater
multarum gentium,</hi> quo nomine praenuntiabatur
quod multae gentes fidei ejus vestigia sequerentur.</p>
<p> 5. Illud autem quid sit, quod dictum est: <hi>Masculus
qui non circumcidetur octava die, peribit anima illa de
populo suo, quia pactum meum irritum fecit?</hi> Cur
enim pereat anima parvuli incircumcisi, dum ipsa
<pb n="0243A"/>
pactum Dei irritum non fecit, sed qui eum circumcidere
neglexerunt? nisi ut significaret quod parvuli
non secundum opus, sed secundum originem in
primo homine pactum Dei dissipaverunt, in quo
omnes peccaverunt.</p>
<p>6. Nascitur enim omnis non proprie, sed originaliter
peccator <note>( <hi>Vide var. lect.</hi> )</note>. Quem nisi regeneratio
liberet, peribit anima ejus de populo suo, quia
pactum Dei irritum fecit, quando in Adam originaliter
etiam ipse peccavit.
</p>
        </div2>

<div2>
          <head>CAPUT XIV. <hi>De tribus viris qui venerunt ad ilicem Mambre.</hi> </head>

<p>1. Deinde apparuit Dominus Abrahae in convalle
Mambre sedenti in ostio tabernaculi sui; cumque
levasset oculos, apparuerunt ei tres viri stantes juxta
<pb n="0243B"/>
eum. Quos cum vidisset, adoravit, et ait: <hi>Domine,
si inveni gratiam in oculis tuis, laventur pedes vestri, et
requiescite sub arbore.</hi> </p>
<p>2. Et abiit Abraham ad Saram, et jussit eam ex
tribus satis facere subcinericios panes, quos apposuit
illis cum vitulo, quem <emph>303</emph> paraverat, similiter et
lac et butyrum. Ipse vero stabat juxta eos sub arbore.
Cumque comedissent, dixerunt ad eum: <hi>Ubi est
Sara uxor tua? At ille: Ecce,</hi> inquit, <hi>in tabernaculo
est; cui dixit: Revertens veniam ad te tempore isto,
et habebit filium Sara uxor tua.</hi> </p>
<p>3. Quo audito, Sara risit. Notandum quippe quod
Abraham triplicem habeat figuram in semetipso.
Primam Salvatoris, quando, relicta cognatione sua,
venit in hunc mundum; alteram Patris, quando
<pb n="0243C"/>
immolavit unicum filium; tertiam vero, quae in hoc
loco est, figuram gestavit sanctorum qui adventum
Christi cum gaudio susceperunt.</p>
<p>4. Tabernaculum autem illud Abrahae typum
terrenae Jerusalem habuit, ubi primo tempore
prophetae et apostoli habitaverunt; ubi et primum
Dominus adveniens a credentibus exceptus, ab
incredulis est in ligno suspensus.</p>
<p>5. In tribus autem viris qui venerunt ad illum,
Domini Jesu Christi praenuntiabatur adventus, cum
quo duo angeli comitabantur, quos plerique Moysen
et Eliam accipiunt, unum priscae legis latorem, qui
per eamdem legem adventum Domini indicavit;
alium, qui in fine mundi venturus est, denuntiaturus
secundum Christi adventum, atque ejus Evangelium
<pb n="0243D"/>
Judaeis praedicaturus; unde et in monte Dominus
cum fuisset transfiguratus, hi duo, Moyses et Elias,
cum eo ab apostolis visi sunt <note>(Matth. XVII)</note>.</p>
<p>6. Quod vero Abraham tres videns, unum adoravit,
Dominum scilicet Salvatorem ostendens, cujus etiam
adventum est praestolatus, juxta quod etiam Dominus
in Evangelio ait: <hi>Abraham quaesivit diem meum videre,
vidit, et gavisus est <note>(Joan. VIII, 56)</note>
            </hi>. Tunc enim futuri
aspexit mysterium sacramenti.</p>
<p>
            <pb n="0244A"/>
          </p>
<p>7. Unde et pedes eorum lavit, ut in extremo
mundi lavacri vivificationem demonstraret futuram.
Pedes enim novissima significant. Siquidem et
convivium praeparat, vitulum scilicet saginatum. Iste
autem vitulus tener saginatus Domini Jesu Christi
est corpus. Hic est vitulus Domini, qui propter
salutem credentium ad arborem crucis est immolatus.
Hic est vitulus dominici corporis, qui in Evangelio
pro peccatore occiditur filio <note>(Luc. XV)</note>.</p>
<p>8. Sed et butyrum et lac cum carne vituli apposuit.
Lac quippe priscae legis habuisse figuram Apostolus
nos admonet, dicens: <hi>Lac vobis potum dedi, non
escam; nondum enim poteratis, sed</hi> <emph>304</emph> <hi>nec adhuc
quidem potestis <note>(I Cor. III)</note>
            </hi>. Tradiderat enim illis
legis mandatum, quasi lac de uberibus duarum
<pb n="0244B"/>
tabularum expressum, hoc est, Testamentum fidei.</p>
<p>9. Necdum enim poterant propter infantiam sensus
sui Evangelicae doctrinae solidam et robustam escam
accipere. Butyrum autem uberrimum et pinguissimum
Evangeliorum est testimonium, quod veluti
oleum fidelibus in signum datur. Sed proinde vitulum
cum lacte, et butyrum Abraham edendum apposuit,
quia nec corpus Domini, quod est vitulus, sine
lacte legis, nec lac legis sine butyro, hoc est, sine
Evangelii testimonio esse potest.</p>
<p>10. Tria autem sata, unde Sara panes subcinericios
fecit, trium filiorum Noe imaginem indicaverunt,
ex quibus omne genus humanum natum est,
qui, divinae Trinitati credentes, ex aqua baptismatis
per Ecclesiam, cujus imago Sara erat, conspergendi
<pb n="0244C"/>
essent, et in uno pane Christi corporis redigendi.</p>
<p> 11. Haec sunt illa tria sata quae mulier in Evangelio
cognoscitur fermentasse <note>(Matth. XIII; Luc. XIII)</note>.
Azymi autem panes, eo quod sine fermento malitiae,
et sine angore nequitiae, sine fervore perversae
doctrinae oportebat esse credentium unitatem.
Subcinericii autem ideo, ut per poenitentiam praeteritorum
delictorum Spiritus sancti vapore decocti,
velut esca beneplacita Deo, acceptabiles efficiantur.</p>
<p>12. Sub arbore autem eos sedisse, passionis
dominicae erat signum, cujus ipsi sunt praedicatores.
Quod autem promittit Deus Sarae sterili filium,
dicens: <hi>Circa hoc tempus veniam,</hi> non de temporibus
significat, sed de qualitate adventus sui, quando per
filium repromissum fidelis erat populus nasciturus.
<pb n="0244D"/>
Ista est enim Sara sterilis, cui per Prophetam
Dominus dicit: <hi>Laetare, sterilis, quae non paris:
erumpe et clama, quae non parturis, quoniam plures
filii desertae magis quam ejus quae habet virum.</hi> </p>
<p> 13. Risus autem Sarae non est dubitatio, sed prophetia.
Qui risus duplicem habet significantiam.
Sive quod risus esset futurus <emph>305</emph> incredulis
Christus, sive quod omnes inimicos in judicio suo
esset risurus. Unde et ipse qui natus est de Sara,
<pb n="0245A"/> <hi>risus</hi> 
 nomen accepit. Isaac enim ex Hebraea lingua
in Latinum sermonem <hi>risus</hi> interpretatur.</p>
<p>14. Deinde rursum idem Isaac promittitur filius
futurus in gentem magnam: <hi>Et benedicentur in eo omnes
gentes terrae.</hi> Quibus verbis duo historialiter illi
promissa sunt, gens Judaeorum secundum carnem, et
omnes gentes secundum fidem.
</p>
        </div2>

<div2>
          <head>CAPUT XV. <hi>De Sodomis, et Lot, et filiabus ejus.</hi> </head>

<p>1. Post hanc promissionem vertitur in cinerem
Sodoma, liberato Lot cum filiabus suis. Sed quid significat
quod a quinquaginta justis usque in decem,
si invenirentur in Sodomis, dixit Dominus urbem
esse salvandam? Numerum quippe quinquagenarium
propter poenitentiae posuit signum, si forte converterentur
<pb n="0245B"/>
et salvarentur.</p>
<p>2. Quinquagenarius enim numerus semper ad poenitentiam
refertur. Unde et David in eodem numero
psalmum scripsit poenitentiae. Proinde quando aspicit
Deus delinquentium vitam nequaquam velle reverti
ad poenitentiam, quam quinquagenarius numerus
praefigurat, confestim ardorem immoderatae
luxuriae compescit igne gehennae.</p>
<p> 3. Usque ad decem autem justos non perire Sodomam
dixit, quasi in quolibet per decem praeceptorum
custodiam Christi nomen inveniatur, iste non perit.
Denarii enim numeri figura crucem Christi demonstrat.
Nam et quod quinque civitates sunt, quae imbribus
igneis conflagratae sunt, illud (nisi fallor) significat
quod omnes qui quinque sensus corporis
<pb n="0245C"/>
sui tractaverunt libidinose, in illo futuro incendio
concremandi sunt.</p>
<p>4. Ipse autem Lot frater Abraham justus et hospitalis
in Sodomis, qui ex illo incendio, quod erat
similitudo futuri judicii, <emph>306</emph> meruit salvus evadere,
typum gerebat corporis: Christi, quod in omnibus
sanctis, et nunc inter iniquos atque impios gemit,
quorum factis non consentit, et a quorum permistione
in saeculi fine liberabitur, illis damnatis supplicio
ignis aeterni.</p>
<p>5. Uxor autem ejus eorum, scilicet, genus figuravit,
qui, per gratiam Dei vocati, retro respiciunt, et
ad ea quae reliquerant redire contendunt. De quibus
Dominus: <hi>Nemo,</hi> inquit, <hi>ponens manum suam super
aratrum, et respiciens retro, aptus est regno Dei.</hi> Unde
<pb n="0245D"/>
et illi prohibetur retro respicere, ut per id ostenderet,
non esse redeundum ad veterem vitam, qui per gratiam
<pb n="0246A"/>
regenerati ultimum cupiunt evadere judicium.</p>
<p> 6. Quod vero eadem respiciens remansit, et in salem
conversa est, exemplum praestat ad condimentum
fidelium, unde alii saliantur. Nam et ipsum non tacuit
Christus dicens: <hi>Mementote uxoris Lot,</hi> scilicet,
ut nos tanquam sale condiret, ut non tanquam fatui
negligeremus, sed prudentes caveremus. Hoc enim
et illa admonuit, cum in statuam salis conversa est.
Illud vero notandum est, quod Lot, ardentem Sodomam
fugiens, Segor venit, et nequaquam ad montana
conscendit.</p>
<p>7. Ardentem quippe Sodomam fugere est illicita
carnis incendia, vel mundi desideria declinare. Altitudo
vero montium speculatio est perfectorum; sed
quia multi sunt justi, qui mundi quidem illecebras
<pb n="0246B"/>
fugiunt, sed tamen in actione positi, contemplationis
apicem subire nequeunt, hoc est, quod exiit quidem
Lot de Sodomis, sed tamen ad montana non
pervenit, quia licet jam damnabilis vita relinquitur,
sed adhuc celsitudo speculationis subtiliter non tenetur.</p>
<p>8. Inde idem Lot ad angelum dicit: <hi>Est civitas
haec juxta, ad quam possum fugere, parva, et salvabor
in ea. Numquid non modica est, et vivet anima
mea in ea?</hi> Juxta igitur dicitur, et tamen ad salutem
tuta esse perhibetur, quia actualis vita nec a mundi
curis ex toto discreta est, nec tamen a gaudio aeternae
salutis aliena.</p>
<p> 9. In ipso autem actu Lot, quando filiae concubuerunt
cum eo, <emph>307</emph> non illud, quod cum a Sodomis
<pb n="0246C"/>
liberatus est, sed aliud figuratum est. Tunc
enim ipse Lot futurae legis videbatur gestare personam,
quam quidam ex illa procreati, et sub lege
positi, male intelligendo, quodammodo se inebriant,
eaque non legitime utendo, infidelitatis opera
pariunt. <hi>Bona est enim lex,</hi> inquit Apostolus, <hi>si quis ea
legitime utatur <note>(I Tim. I, 8)</note>
            </hi>.</p>
</div2>

<div2>
          <head>CAPUT XVI. <hi>De Abimelech et Sara.</hi> </head>
<p> 1. Sequitur dehinc historia de Abimelech, quando
Abraham tacuit Saram uxorem suam esse, et dixit
sororem, ne, se occiso, ab alienigenis captiva possideretur;
certus de Deo, quod eam violari non permitteret,
sicut nec primum a Pharaone. Unde et
Abimelech, somno commonitus, non commaculavit
<pb n="0246D"/>
eam concubitu, sed intactam restituit marito.</p>
<p> 2. Verumtamen quis tunc in illo figurabatur viro,
<pb n="0247A"/>
scire volo; et cujus sit uxor quae in hac peregrinatione
atque inter alienigenas pollui macularique non
sinitur, ut sit viro suo sine macula et ruga? In gloriam
quippe Christi recte vivit Ecclesia, ut pulchritudo
ejus honor sit viro ejus, sicut Abraham propter
Sarae pulchritudinem inter alienigenas honorabatur.</p>
<p> 3. Eique ipsi, cui dicitur in Canticis canticorum: <hi>O pulchra inter mulieres 
 <note>(Cant. I, 7)</note>
            </hi>, ipsius pulchritudinis
merito reges offerunt munera, sicut Sarae
obtulit rex Abimelech, plus in ea mirans formae decus,
quod amare potuit, et violare non potuit. Est
enim et sancta Ecclesia Domino nostro Jesu Christo
in occulto uxor. Occulte quippe, <emph>308</emph> atque intus
in abscondito secreto spirituali anima humana inhaeret
<pb n="0247B"/>
verbo Dei, ut sint duo in carne una, quod
magni conjugii sacramentum in Christo et in Ecclesia
commendat Apostolus <note>(Ephes. V)</note>.</p>
<p> 4. Proinde regnum terrenum saeculi hujus (cujus
figuram gerebant reges, qui Saram polluere non sunt
permissi) non est expertum, nec invenit ecclesiam
conjugem Christi, nisi cum violare tentavit. Divino
enim testimonio per fidem martyrum cessit, correptamque
etiam in posterioribus regibus honoravit
munere, quam corruptioni suae subdere in prioribus
non valuit.</p>
<p> 5. Nam quod tunc in eodem rege prius ac posterius
figuratum est, hoc in isto regno prioribus et
posterioribus regibus adimpletur. Cum autem dicitur
de patre esse soror Christi Ecclesia, non de matre,
<pb n="0247C"/>
non terrenae generationis, quae evacuabitur, sed gratiae
coelestis, quae in aeternum manebit, cognatio
commendatur. Secundum quam gratiam genus mortale
non erimus, accepta potestate, ut filii Dei vocemur,
et simus. Neque enim gratiam hanc de Synagoga
matre Christi secundum carnem, sed de Deo
patre percepimus.</p>
<p> 6. Hanc vero cognationem terrenam vocans in
aliam vitam, ubi nemo moritur, negare nos Christus
docuit, non fateri, cum discipulis ait: <hi>Ne vobis
dicatis patrem in terra, unus est enim pater vester,
qui in coelis est <note>(Matth. XXIII, 9)</note>
            </hi>. Quod autem Ecclesia
cujus uxor sit occultatur alienigenis, cujus autem
soror non tacetur, haec interim causa facile non occurrit,
quia occultum est et difficile ad intelligendum,
<pb n="0247D"/>
quomodo anima humana verbo Dei copuletur,
sive misceatur, sive quid melius et aptius dici potest,
cum sit illud Deus, ista creatura; secundum
hoc enim sponsus et sponsa, vel vir et uxor, Christus
et Ecclesia dicuntur.</p>
<p> 7. Qua vero cognatione sint fratres Christus et
omnes sancti, gratia divina, non consanguinitate
terrena, hoc est, de patre, non de matre, et effabilius
<pb n="0248A"/>
dicitur, et capacius auditur. Nam inter se <emph>309</emph> 
omnes sancti per eamdem gratiam fratres sunt,
sponsus autem in eorum societate nullus illorum
est.</p>
</div2>

<div2>
          <head>CAPUT XVII. <hi>De Isaac et Agar.</hi> </head>
<p> 1. Centenarius itaque Abraham genuit ex Sara
uxore sua filium, quem vocavit Isaac. Hunc cum
vidisset mater ejus ludentem cum Ismael, dixit ad
Abraham: <hi>Ejice ancillam et filium ejus, non enim
haeres erit filius ancillae cum filio meo Isaac.</hi> Nunc
igitur quaerendum est cur antea Sara voluit maritum
de ancilla suscipere filium, aut cur nunc cum matre
jubet expelli domo, quod fecit non zelo accensa, sed
mysterio prophetiae compulsa. Agar quippe, secundum
<pb n="0248B"/>
quod ait Apostolus, in servitute genuit carnalem
populum.</p>
<p>2. Sara vero libera populum genuit qui non est secundum
carnem, sed in libertatem vocatus est, qua
libertate liberavit eum Christus. Hoc igitur mysterio
figurabatur priorem populum in servitute peccatorum
generatum, in domo Sarae, id est, in Ecclesia non
manere in aeternum, neque esse haeredem vel consortem
cultoribus Christi, nec cum filio nobili, id
est, fideli populo, regnum coelestis gloriae possessurum.</p>
<p>3. Cum igitur ejiceret Abraham Agar de domo,
accepit panes et utrem aquae, et dedit Agar, et imposuit
super humeros ejus infantem, et dimisit eam.
Exiens autem Agar, errabat in solitudine, et cum
<pb n="0248C"/>
morientem siti filium projecisset sub arbore, apparuit
ei angelus Domini, et demonstravit fontem
aquae, et potavit filium suum. Quid ergo significat
quod exiens Agar infantem in humeros suos imposuit?
nisi quod peccator populus et insipiens cervicem
matris suae Synagogae gravavit, dum dixit: <hi>Sanguis ejus super nos et super filios nostros 
 <note>(Matth.
XXVII, 25)</note>
            </hi>? Panes autem hoc indicabant, quod vetus
sacerdotium panes propositionis, sicut scriptum est,
portaret secum, et veterascerent.</p>
<p>4. Uter vero aquae, qui deficit, Judaica purificatio
significabatur defectura, sive doctrina eorum
carnalis in pelle mortua clausa, id est, in carne veteris
hominis praevaricationis sententia damnata, <emph>310</emph> 
 quae nec refrigerium praestat, nec satiat sitim,
<pb n="0248D"/>
sed aestu tepido vomitum facit. Quod vero in solitudine
errat Agar cum filio suo, significat Synagogam
cum populo suo expulsam de terra sua, sine sacerdotio
et sacrificio in toto orbe errare, et viam, quae
est Christus, penitus ignorare. Quod filius illius siti
deperit, ostendit populum nullam habentem spiritualem
purificationem.</p>
<p> 5. Quod vero filium morientem siti sub arbore
<pb n="0249A"/>
projecit, et sic, demonstrante angelo, aspicit fontem,
significabat quosdam ex eo populo ad umbram
ligni crucis refugium petituros. Quod exclamat puer
plorans, et exaudivit eum Deus, et sic, demonstrante
angelo, aspicit fontem, hoc pro illis dicit, qui ex
Judaeis ad Christum convertuntur, ac flentes retro
actos errores, exaudiuntur, reseratisque oculis cordis,
vident fontem aquae vivae, id est, Christum
Filium Dei, qui dicit: <hi>Ego sum fons aquae vivae; qui
sitit veniat, et bibat <note>(Joan. VII, 37)</note>
            </hi>. Unde et Ismael <hi>exauditio</hi> 
 interpretatur.</p>
<p>6. Angelus autem iste similitudo est Eliae, per
quem populus iste crediturus est sicut per Malachiam
dicitur: <hi>Ecce ego mitto vobis Eliam, qui convertat
corda patrum in filios.</hi> Verum quod statim vocavit
<pb n="0249B"/>
angelus Domini Agar, dicens: <hi>Surge, tolle puerum,
quia in gentem magnam faciam eum,</hi> hoc significabat,
sive quod copiosus Judaeorum populus esset
regnaturus in saeculum, sive quia coelestis regni gloriam
consecuturi essent, qui ex eis credidissent in
Christum.</p>
<p> 7. Quod autem eumdem angelum, qui loquitur ad
Agar, prius angelum Scriptura praenuntiat, deinde
Deum, Filium Dei eum fuisse credendum est, qui
per legem et prophetas semper locutus est. Qui propter
obedientiam paternae voluntatis angelus vocatur;
Deus autem secundum naturam Patris, quia
vere et ipse Deus, sicut et Pater.
<emph>311</emph> </p>
        </div2>

<div2>
          <head>CAPUT XVIII. <hi>De eo, quod obtulit Abraham filium suum.</hi> </head>
<p>
            <pb n="0249C"/> 1. Jubetur deinde Abraham immolare unicum filium
suum. Ille autem obtemperans Deo solvit votum,
stravit asinum, imposuit ligna, servos longe dimisit,
solus cum filio ascendit, triduo ad locum pervenit.
Antequam veniret filius ad locum sacrificii, ipse sibi
immolandus ligna portavit.</p>
<p> 2. Deinde Abraham gladio armatur, et cum jam
pene feriret, admonetur ut parceret; et non tamen
sine sacrificio, sine sanguine fuso recedit. Apparet namque
aries in vepre inhaerens cornibus, immolatur,
peragiturque sacrificium. Peracto sacrificio, dicitur
ad Abraham: <hi>Benedicam tibi, et multiplicabo semen
tuum, sicut stellas coeli, et velut arenam maris. Possidebit
semen tuum portas inimicorum suorum, et benedicentur
in semine tuo omnes gentes terrae, quia obedisti
<pb n="0249D"/>
voci meae.</hi> </p>
<p> 3. Age nunc, videamus quid sub hujus sacramenti
lateat mysterio. Iste enim Abraham, quando unicum
filium suum perduxit ad immolandum, habebat
personam Dei Patris. Sed quid est, quod eum senex
<pb n="0250A"/>
suscepit? non enim senescit Deus, sed ipsa praenuntiatio
de Christo jam quodammodo senuerat, quando
natus est Christus.</p>
<p>4. Inchoata est enim ab Adam, ubi dictum est: <hi>Erunt duo in carne una.</hi> 
 Sacramentum illud magnum
in Christo et in Ecclesia, et completum est sexta
aetate saeculi, quae senecta significabatur Abrahae,
quia ipsum sacramentum Dei jam longaevum erat. Et
senectus Sarae in plebe Dei, hoc est, in multitudine
prophetarum, <emph>312</emph> hoc idem significat, quia in fine
temporum ex ipsa plebe sanctarum animarum natus
est Christus.</p>
<p>5. Sterilitas autem ejus intimat quod in hoc saeculo
spe salvi facti sumus, et in Christo tanquam in
Isaac omnes nati sumus. Quem partum Ecclesia in
<pb n="0250B"/>
fine temporum mirabili Dei gratia, non naturali fecunditate,
procreavit. Jam deinde sequentis historiae
sacramentum quid imaginarie portendebat, inspiciendum
est. Quis ergo in Abraham, ut praedictum
est, per illam immolationem figurabatur, nisi Pater
excelsus? Quis in Isaac, nisi Christus?</p>
<p> 6. Nam sicut Abraham unicum filium et dilectum
Deo victimam obtulit, ita Deus Pater unicum filium
suum pro nobis omnibus tradidit. Et sicut Isaac
ipse sibi ligna portavit, quibus erat imponendus, ita
et Christus gestavit in humeris lignum crucis, in
quo erat crucifigendus. Duo autem servi illi dimissi,
et non perducti ad locum sacrificii, Judaeos figurabant,
qui cum serviliter viverent, et carnaliter saperent,
non intelligebant humilitatem Christi, non intelligebant
<pb n="0250C"/>
passionem Christi, ideo non pervenerunt
ad locum sacrificii.</p>
<p>7. Cur autem duo servi, nisi quia populus ipse in
duas partes dividendus erat? quod factum est, Salomone
peccante, quando divisus est idem populus
loco regni, non errore impietatis; quibus etiam
saepe per prophetam dicitur: <hi>Adversatrix Israel, et
praevaricatrix Juda <note>(Jerem. III, 6, 7)</note>
            </hi>. Asinus autem
ille insensata est stultitia Judaeorum. Ista insensata
stultitia portabat omnia sacramenta, et quod ferebat
nesciebat?</p>
<p> 8. Jam quod dictum est eis: <hi>Exspectate hic cum
asino: postquam adoraverimus, revertemur ad vos,</hi> 
Apostolum audi dicentem: <hi>Caecitas,</hi> inquit, <hi>ex parte
in Israel facta est <note>(Rom. XI, 25)</note>
            </hi>. Quid est, <hi>exspectate
<pb n="0250D"/>
hic cum asino? ut plenitudo,</hi> inquit, <hi>gentium intraret,</hi> 
hoc est, postquam adoraverimus, ubi sacrificium
dominicae crucis impletum per gentes fuerit praedicatum,
hoc est, ut plenitudo gentium intraret.</p>
<p>9. Quid est <hi>revertemur ad vos?</hi> et sic omnis Israel
<pb n="0251A"/>
salvus fieret. Triduum autem illud, in quo venerunt
ad locum immolationis, <emph>313</emph> tres mundi significat
aetates: unam ante legem, aliam sub lege, tertiam
sub gratia. Ante legem, ab Abraham usque ad Moysen;
sub lege, a Moyse usque ad Joannem; inde jam
ad Dominum. Et quidquid restat, tertius dies gratiae
est. In qua tertia aetate, quasi post triduum, sacramentum
sacrificii Christi completum est.</p>
<p>10. Deinde Isaac, ligatis pedibus, altari superponitur,
et Dominus in ligno suspensus cruci affigitur. Sed
illud, quod figuratum est in Isaac, translatum est
ad arietem. Cur hoc, nisi quia Christus ovis? ipse
enim filius, ipse agnus. Filius, quia natus; aries,
quia immolatus. Sed quid est, quod in vepribus haerebat
aries ille? crux cornua habet; sic enim duo ligna
<pb n="0251B"/>
compinguntur in se, cum speciem crucis reddunt.</p>
<p> 11. Unde scriptum est de eo: <hi>Cornua in manibus
ejus sunt (Habacuc III, 4)</hi>. Cornibus ergo haerens
aries crucifixum Dominum significabat. Vepres autem
spinae sunt. Spinae iniquos, et peccatores significant,
qui suspenderunt Dominum in cruce. Inter
spinas itaque peccatorum Judaeorum suspensus est
Dominus, sicut per Jeremiam dicit idem: <hi>Spinis
peccatorum suorum circumdedit me populus hic.</hi> Alii
hunc arietem cornibus in vepribus obligatum, eumdem
Christum senserunt, antequam immolaretur,
spinis a Judaeis coronatum.</p>
<p> 12. Peracto igitur sacrificio, dicitur ad Abraham: <hi>In semine tuo benedicentur omnes gentes.</hi> 
 Quando enim
<pb n="0251C"/>
hoc factum est, nisi quando dicit ille aries: <hi>Foderunt
manus meas, et pedes meos, dinumeraverunt
omnia ossa mea <note>(Psalm. XXI, 17, 28)</note>
            </hi>? Hoc enim
quando factum est, in Psalmis sacrificium, tunc in
ipso psalmo dictum est: <hi>Commemorabuntur, et convertentur
ad Dominum universi fines terrae, et adorabunt
in conspectu ejus omnes patriae gentium, quando
Domini est regnum, et ipse dominabitur gentium.</hi> </p>
<p>13. Immolato igitur Abraham ariete pro Isaac filio
suo, vocavit nomen loci illius, <hi>Dominus videt,</hi> 
pro eo quod est, Dominus videri se fecit, utique per
incarnationem. Deinde moritur Sara centesimo vigesimo
anno vitae suae, et empto agro ab Ephron, <emph>314</emph> 
 sepelivit eam. Sed quid sibi vult, quod Sara
<pb n="0251D"/>
in sepulcro duplici sepelitur, nisi quia anima, quae
saeculo moritur, ut Deo vivat, gemina vitae requie
suscipitur, id est, actione boni operis, et contemplatione
Divinitatis?
</p>
        </div2>

<div2>
          <head>CAPUT XIX. <hi>De Isaac et Rebecca.</hi> </head>

<pb n="0252A"/>
<p>1. Erat autem Abraham senex, dierumque multorum.
Dixitque servo suo seniori, qui super omnia
ejus erat: <hi>Pone manum tuam subter femur meum, ut
adjurem te per Dominum Deum coeli et terrae, ut non
accipias uxorem filio meo de filiabus Chananaeorum,
sed ad terram et cognationem meam proficiscaris, et
inde accipias uxorem filio meo Isaac.</hi> </p>
<p> 2. Sed quid sibi velit quod Abraham servo suo
dixit postulans jure jurando fidem: <hi>Pone,</hi> inquit, <hi>manum tuam sub femore meo, et adjuro te per Deum
coeli?</hi> 
 Quid vult Deus coeli ad femur Abrahae, nisi ut
cognoscatur sacramentum? Per femur enim genus
intelligitur. Ergo quae fuit illa conjuratio, nisi quia
<pb n="0252B"/>
significabatur de genere Abrahae venturum in carne
Deum coeli?</p>
<p> 3. Senior autem iste servus imaginem habuit legis,
per quam sponsa Christi Ecclesia despondebatur:
qui tamen propter antiquitatem senior nuncupatur.
Abiit itaque puer in Mesopotamiam in civitatem Nachor;
stetitque circa fontem, quaerens sponsam filio
domini sui. Sic et lex, quae post fidem est, venit ad
fontem baptismatis; et ibi adorans, occurrit ei virgo
Rebecca, id est, Ecclesia.</p>
<p> 4. Vidit autem Rebecca puerum, id est, sermonem
propheticum, deponit de humero hydriam, utique
elatam saeculi facundiam, et ad humilem propheticum
se inclinat sermonem. Accepit autem a
puero inaurem auream, id est, suscepit fidei ornamenta,
<pb n="0252C"/>
vel morum, accepit aureos Scripturarum
sensus, et clarum argenti eloquium. Sicque secuta
puerum Rebecca, venit ad Isaac. Secuta verbum
propheticum Ecclesia, venit ad Christum. <emph>315</emph>
          </p>
<p>5. Quae tamen cameli dorso deducitur, quia,
ad Christum ex gentilitate Ecclesia properans, in tortis
vitiosisque vitae veteris conversationibus invenitur.
Quae, Isaac viso, descendit, quia, Deo agnito,
vitia sua gentilitas deseruit, et ab elatione celsitudinis
viam verae humilitatis petivit.</p>
<p> 6. Quae etiam et verecundata pallio velatur, quia
coram eo de erroribus prioris vitae confunditur. Quod
vero inclinato jam die egressus est in agro Isaac,
hoc significabat quod, extremo hujus mundi tempore,
veluti diei fine, veniens Christus, quasi in
<pb n="0252D"/>
agrum foras exiit, quia, cum sit invisibilis, se tamen
visibilem in hoc mundo venienti ex gentibus Ecclesiae
demonstravit.</p>
<p>7. Invenit autem eum Ecclesia ad puteum visionis,
id est, in contemplatione et intelligentia veritatis,
<pb n="0253A"/>
ubi intellectum percipiat altiorem, sive lavacrum
aquae, ubi purificetur; sicque dehinc copulatur
sponso suo Christo, adhaerens illi gloria, aeternitate
et regno.
</p>
        </div2>

<div2>
          <head>CAPUT XX. <hi>De Cethura, sive de morte Abrahae.</hi> </head>
<p> 1. Quid autem sibi vult quod Abraham post obitum
Sarae Cethuram duxit uxorem? Nunquid ob incontinentiam,
dum esset aetate grandaevus? Absit.
Sed propter filiorum procreationem, dum illi semen,
quasi stellae coeli, ex Isaac filio promitteretur? Ergo
quid sibi vult ista Cethura, nisi quia sicut Agar et
Ismael significaverunt carnales Veteris Testamenti,
sic et Cethura, et filii ejus significabant haereticos,
qui se ad Testamentum novum existimant pertinere?</p>
<p>
            <pb n="0253B"/>
          </p>
<p>2. Sed utraeque concubinae dicuntur. Sola Sara
semper vocatur uxor, sicut scriptum est: <hi>Una est
enim columba mea, perfecta mea <note>(Cant. VI, v. 8)</note>
            </hi>. Dedit
autem Abraham cuncta quae possidebat filio suo
Isaac, filiis autem concubinarum largitus est munera,
et separavit eos ab Isaac filio suo.</p>
<p>3. Quid hoc significat, nisi quia dantur nonnulla
munera filiis <emph>316</emph> concubinarum, id est, carnalium?
sed non perveniunt ad regnum promissum nec haeretici,
nec Judaei, quia carnalia lucra sectantur.
Praeter Isaac enim nullus est haeres, utique quia non
carnis filii, sed filii promissionis deputantur in semine.
Deinde mortuus est Abraham centum septuaginta
quinque annorum, sepultusque est in spelunca duplici,
in cujus interiori parte Adam esse positum
<pb n="0253C"/>
traditio Hebraeorum testatur.
</p>
        </div2>

<div2>
          <head>CAPUT XXI. <hi>Quod Isaac cum Rebecca lusit.</hi> </head>
<p> 1. Orta dehinc fame super terram, abiit Isaac ad
Abimelech regem Palaestinorum in Gerara, ex praecepto,
et benedictione Domini; ibique Rebeccam
uxorem suam timoris causa finxit sororem. Quam
rex alienigena Isaac conjugem tunc esse cognovit,
quando eum cum ea ludentem vidit.</p>
<p>2. Quid autem sibi velit in sacramento Christi et
Ecclesiae, quod tantus patriarcha cum conjuge luserit,
conjugiumque illud inde sit cognitum? Videt profecto
quisquis (ne aliquid errando in Ecclesiam peccet)
secretum viri hujus in Scripturis sanctis diligenter
<pb n="0253D"/>
intuetur, et invenit, eum majestatem suam,
qua in forma Dei aequalis est Patri, paulisper abscondisse
in forma servi, ut ejus capax esse humana
infirmitas posset, eoque modo se conjugi congruenter
aptaret.</p>
<p>3. Quid enim absurdum? imo quid non convenienter
futurorum praenuntiationi accommodatum,
si propheta Dei aliquid carnale luserit, ut eum caperet
<pb n="0254A"/>
affectus uxoris, cum ipsum Verbum Dei caro
factum sit, ut habitaret in nobis?
</p>
        </div2>

<div2>
          <head>CAPUT XXII. <hi>De puteis quos fodit Isaac.</hi> </head>
<p> 1. Post haec refert Scriptura verbum, quod Isaac,
postquam benedixit eum <emph>317</emph> Dominus, et magnificatus
est valde, aggressus est opus, et coepit fodere
puteos quos foderant pueri patris ejus Abrahae. Sed
invidentes ei Palaestini, obstruxerunt eos, implentes
humo. Quis est iste Isaac, nisi Salvator noster?
qui cum descendisset in istum torrentem Gerara,
primo omnium illos puteos fodere vult, quos foderant
pueri patris ejus, id est, Moyses, qui puteum
legis foderat, David, Salomon et Prophetae, qui libros
scripserunt Veteris Testamenti, quos tamen
<pb n="0254B"/>
terrena et sordida repleverat intelligentia Judaeorum.</p>
<p> 2. Hos cum vellet purgare Isaac, id est, Dominus
noster, et Salvator, ut ostenderet quia quaecunque
lex et prophetae dixerunt, de se dixerunt, rixati
sunt cum eo Philistiim, id est, Judaei a regno Dei
alieni, sed discedit ab eis. Non enim potest esse
cum eis, qui in puteis aquam habere nolunt, sed
terram. Et dicit eis: <hi>Ecce relinquetur domus vestra
vobis deserta.</hi> </p>
<p>3. Fodit ergo Isaac novum puteum, imo pueri
Isaac fodiunt. Pueri Isaac sunt Matthaeus, Marcus,
Lucas, Joannes, Petrus, Jacobus, Judas, et apostolus
Paulus. Qui omnes Novi Testamenti puteum foderunt,
et invenerunt aquam vivam, quae sit fons aquae
salientis in vitam aeternam. Sed pro his adhuc altercantur
<pb n="0254C"/>
illi qui terrena sapiunt, nec nova condi patiuntur,
nec vetera purgari: evangelicis puteis contradicunt,
et apostolicis adversantur, et quoniam in
omnibus contradicunt, in omnibus litigant, dicitur ad
eos: <hi>Quoniam indignos vos fecistis gratia Dei, ex hoc
jam ad gentes ibimus.</hi> </p>
<p>4. Post haec fodit tertium puteum Isaac, appellavitque
nomen loci illius <hi>latidudo,</hi> dicens: <hi>Nunc dilatavit
nos Dominus, et fecit crescere super terram;</hi> vere
enim dilatatus est Isaac, et implevit omnem terram
scientia Trinitatis, et in toto orbe latitudinem Ecclesia
collocavit. Prius tantum in Judaea erat notus
Deus <note>(Psalm. LXXV)</note>, et in Israel nominabatur; nunc
autem in omnem terram exivit sonus eorum, et in
fines orbis terrae verba eorum.</p>
<p>
            <pb n="0254D"/>
          </p>
<p>5. Exeuntes enim pueri Isaac per universum orbem
terrae, <emph>318</emph> foderunt puteos, et aquam vivam
omnibus ostenderunt, baptizantes omnes gentes in
nomine Patris, et Filii, et Spiritus sancti. Sed quid
est quod puteos, quos aperuit Abraham, Isaac sic
vocavit eos, sicut pater ejus, nisi quia Moyses apud
nos etiam Moyses appellatur, et propheta unusquisque
suo nomine appellatur, nec mutantur, quasi eorumdem
<pb n="0255A"/>
vocabula puteorum? non enim Christus in
eis nomina, sed intelligentiam commutavit.</p>
<p> 6. Haec mystice. Moraliter autem Isaac apud alienigenam
gentem puteos fodisse describitur, quo videlicet
exemplo discimus, ut in hac peregrinationis
aerumna positi, cogitationum nostrarum profunda
penetremus, et quousque nobis verae intelligentiae
aqua respondeat, nequaquam nostrae inquisitionis
manus ab exhaurienda cordis terra torpescat. Quos
tamen puteos allophyli, id est, immundi spiritus insidiantes
replent, quia nimirum immundi spiritus,
cum nos studiosius cor fodere conspiciunt, molestas
nobis tentationum cogitationes ingerunt.
</p>
        </div2>

<div2>
          <head>CAPUT XXIII. <hi>De Esau et Jacob.</hi> </head>
<p>
            <pb n="0255B"/>
          </p>
<p>1. Igitur Isaac, dum rogaret Dominum ut pareret
uxor ejus, quae sterilis erat, concessit Dominus quae
postulabat. Illidebanturque gemini in utero ejus inclusi
angustia. Quae, dum angeretur, interrogavit
Dominum, accepitque responsum: <hi>Duae gentes in
utero tuo sunt, et duo populi de ventre tuo dividentur,
populusque populum superabit, et major serviet minori.</hi> 
Quod figuraliter factum, etiam ipsis Judaeis non credentibus
notum est, qualiter populus Ecclesiae Synagogae
populum superavit, et quomodo plebs Judaeorum
tempore major servit minori populo Christianorum.</p>
<p>2. Siquidem et in singulis nobis hoc dici potest,
quod duae gentes et duo populi sunt intra nos, vitiorum
scilicet atque virtutum; <emph>319</emph> sed iste minor
<pb n="0255C"/>
est, ille major. Semper enim plures sunt mali
quam boni, et vitia numerosiora virtutibus sunt. Sed
tamen et in nobis gratia Dei populus populum superat,
et major servit minori. Servit enim caro spiritui,
et vitia virtutibus cedunt; procedit autem Esau
primus rufus, et totus tanquam pilis hirsutus.</p>
<p>3. Deinde exiit frater ejus Jacob, et manus ejus
implexa erat calcaneo Esau. Sed cur ille totus rufus,
et hispidus, nisi quia prior populus prophetarum et
Christi fuit cruore pollutus, ac peccati et nequitiae
squalore exstitit circumdatus? Cujus ideo minor calcaneum
tenuit, quia mystice majorem populum minor
superaturus esset.</p>
<p> 4. Nam quod iste Esau primogenita sua propter
escam fratri suo eidem juniori venumdedit, ac postmodum
<pb n="0255D"/>
paterna benedictione sibi promissa privatus
est, significat eumdem Israeliticum populum, qui, ut
Exodi indicat liber, primogenitus filius nuncupatus
est <note>(Exod. IV, 22)</note>; qui propter praesentis saeculi lucra
non solum primatus sui honorem amisit, verum
etiam et regni coelestis praemium praeparatum adipisci
<pb n="0256A"/>
non meruit, Domino quodammodo eidem exprobrante,
cum dicit: <hi>Auferetur a vobis regnum Dei, et dabitur
genti facienti fructum ejus <note>(Matth. XXI, 43)</note>
            </hi>. Primogenita
autem ipsa vestis erat sacerdotalis, quam majores
natu cum benedictione patris induti victimas
Deo, velut pontifices, offerebant.</p>
<p> 5. Hoc dono terreni amoris desiderio caruerunt
Judaei cum gloria regni futuri. Jam sequitur deinde
ipsa benedictio in Jacob. Quae tamen quid figuraliter
indicaverit, Hippolyti martyris verba, sicut ea excellentissimae
scientiae ac doctrinae Hieronymus replicavit,
in hoc loco ponenda sunt. Isaac, inquit, portat
imaginem Dei patris, Rebecca Spiritus sancti, Esau
populi prioris, et diaboli, Jacob Ecclesiae, sive Christi.
Senuisse Isaac consummationem orbis ostendit;
<pb n="0256B"/>
oculis caligasse, fidem periisse de mundo, et religionis
lumen ante eum neglectum esse significat.</p>
<p>6. Quod filius major vocatur, acceptio legis est
Judaeorum. Quod escas ejus atque capturas diligit
pater, homines sunt ab errore salvati, quos per doctrinam
justus quisque venatur. Sermo <emph>320</emph> Dei
benedictionis est repromissio, et spes regni futuri,
in quo cum Christo sancti regnaturi sunt, et verum
Sabbatum celebraturi. Rebecca plena Spiritu sancto,
et sciens quod audisset antequam pareret, quia major
serviet minori, magis autem forma Spiritus sancti,
quae futura noverat in Christo, in Jacob ante meditatur.</p>
<p>7. Loquitur ad filium minorem: <hi>Vade ad gregem,
et accipe mihi inde duos haedos,</hi> praefigurans carneum
Salvatoris adventum, in quo eos vel maxime liberaret
<pb n="0256C"/>
qui peccatis tenebantur obnoxii. Siquidem in omnibus
Scripturis haedi pro peccatoribus accipiuntur.
Quod autem <hi>duos</hi> jubetur afferre, duorum populorum
significatur assumptio.</p>
<p>8. Quod <hi>teneros</hi> et <hi>bonos,</hi> dociles et innocentes
animos significat. Stola Esau fides et Scripturae sunt
Hebraeorum, quae illis primo datae sunt, et postmodum
gentilium indutus est populus. Pelles autem,
quae ejus brachiis circumdatae sunt, peccata utriusque
plebis, quae Christus in extensione manuum
cruci secum affixit.</p>
<p> 9. Quod Isaac quaerit a Jacob cur tam cito venerit,
admiratur celerem credentium fidem. Quod cibi delectabiles
offeruntur, hostia placens Deo salus est
peccatorum. Quod post esum sequitur benedictio, et
<pb n="0256D"/>
ejus odore perfruitur, virtutem resurrectionis et
regni aperta voce pronuntiat. Taliter enim benedicitur: <hi>Ecce odor filii mei, sicut odor agri pleni.</hi> 
 Odore
nominis Christi, sicut ager, mundus impletur, cujus
est benedictio <hi>de rore coeli,</hi> hoc est, de verborum
pluvia divinorum.</p>
<p>
            <pb n="0257A"/> 10. <hi>Et de pinguedine terrae,</hi> hoc est, de congregatione
populorum. <hi>Multitudinem frumenti, et vini,</hi> 
hoc est, multitudo, quam colligit frumentum et vinum
in sacramento corporis et sanguinis sui. Illi
serviunt populi ex omnibus gentibus ad eum conversi.
Ipsum adorant tribus, id est, populi ex circumcisione
credentes. Ipse est Dominus fratrum suorum, quia
plebi dominatur Judaeorum. <emph>321</emph> Ipsum adorant
filii matris ejus, quia et ipse secundum carnem ex
ea natus est. Ipsum qui maledixerit maledictus est,
et qui benedixerit, benedictionibus replebitur.</p>
<p> 11. Christus, inquam, noster ex ore populi Patrem
ignorantis benedicitur, id est, veraciter dicitur.
Sed alius a Judaeis benedici putatur, qui ab eis errantibus
exspectatur. Ecce benedictionem promissam
<pb n="0257B"/>
repetente majore, expavit Isaac, et alium se pro alio
benedixisse cognoscit; nec tamen indignatur revelato
sibi sacramento, sed confirmat benedictionem in
filio, dicens: <hi>Benedixi eum, et benedictus est.</hi> </p>
<p> 12. Haec est benedictio prima Isaac, quae data est
minori populo Christianorum, sed neque tamen majorem
filium constat penitus fuisse despectum, quia
cum intraverit plenitudo gentium, tunc omnis Israel
salvus erit. Cujus tamen secundae benedictionis prophetatio
haec est: <hi>In pinguedine terrae, et in rore coeli
desuper erit benedictio tua;</hi> et in pinguedine terrae, id
est, in fecunditate rerum, et potentia regni, quae in
illo populo fuit; et in rore coeli erit benedictio tua,
id est, in eloquiis Dei.</p>
<p> 13. Ipsis enim primum credita sunt eloquia Dei,
<pb n="0257C"/>
et legis Testamenta. <hi>Vives gladio,</hi> id est, quia sanguini
populus iste deditus necem in Christo vel prophetis
exercuit. <hi>Et fratri tuo servies,</hi> minori utique scilicet
populo Christiano. Tempusque veniet quando excutias
et solvas jugum de cervicibus tuis, dum, per cognitionem
fidei ad gratiam Christi conversus, deposueris
onus legis, quando jam non servus populi minoris,
sed per fidem frater vocaberis.</p>
<p> 14. Igitur Esau post benedictionem patris invidiae
stimulis concitatus, necem fratri suo Jacob fraudulenter
excogitat. Hoc nimirum et Judaicus populus
in Christo praemeditatus, non solum Dominum patibulo
crucis tradidit, verum etiam credentes in illo
usque ad effusionem sanguinis persecutus est. Jacob
<pb n="0257D"/>
autem dolos fugiens fratris, <emph>322</emph> relicta domo
patria, vel parentibus, vadit in regionem longinquam,
ut acciperet sibi uxorem.</p>
<p>15. Non aliter Christus, relictis parentibus secundum
<pb n="0258A"/>
carnem, id est, populo Israel, et patria, id est, Jerosolyma,
et omnibus regionibus Judaeae, abiit in gentes accipiens
sibi inde Ecclesiam, ut impleretur quod dictum
est: <hi>Vocabo plebem meam non plebem meam, et non
dilectam plebem dilectam. Et erit in loco ubi dictum
est: Non plebs mea vos, ibi vocabuntur filii Dei vivi.</hi> 
</p>
        </div2>

<div2>
          <head>CAPUT XXIV. <hi>De scala quam in visione vidit Jacob.</hi> </head>

<p>1. Pergens autem Jacob in Mesopotamiam, venit
in locum ubi nunc Bethlehem vocatur, et posuit sub
capite suo lapidem magnum. Et dormiens vidit scalam
subnixam, innitentem coelo, et angelos Dei
ascendentes et descendentes. Hoc viso, evigilavit,
unxitque lapidem, dicens: <hi>Vere hic domus Dei est,
<pb n="0258B"/>
et porta coeli.</hi> Et his dictis discessit somnus.</p>
<p> 2. Somnus iste Jacob, mors, sive passio Christi
est. Lapis ad caput ejus, qui nominatim quodammodo
dictus est etiam unctus, Christum significat; caput
enim viri Christus est. Quis enim nescit Christum ab
unctione appellari? Domus autem Dei, quia ibi natus
est Christus in Bethlehem. Porta vero coeli, quia ibi
in terram descendit: inde iterum ad coelum ascendit.
Erectio autem lapidis resurrectio Christi est.</p>
<p>3. Porro scala Christus est, qui dixit: <hi>Ego sum
via.</hi> Per hanc ascendunt, et descendunt angeli, in
quibus significati sunt evangelistae, et praedicatores
Christi. Ascendentes utique, cum ad intelligendam
ejus supereminentissimam divinitatem excedunt universam
creaturam, ut eum inveniant in principio verbum,
<pb n="0258C"/>
Deum apud Deum, per quem facta sunt omnia.</p>
<p>4. Descendentes autem, ut eum inveniant factum
ex muliere, factum sub lege, ut eos qui sub lege
erant redimeret. In illa enim <emph>323</emph> scala a terra
usque in coelum, a carne usque ad spiritum, carnales
proficiendo, velut ascendendo, spirituales fiunt; ad
quos lacte nutriendos etiam ipsi spirituales descendunt
quodammodo, cum eis non possunt loqui, quasi
spiritualibus, sed quasi carnalibus.</p>
<p>5. Ipse est sursum in capite suo; ipse deorsum in
corpore suo, quod est Ecclesia. Ipsum ergo scalam
intelligimus, quia ipse dixit: <hi>Ego sum via.</hi> Ad ipsum
ergo ascenditur, ut in excelsis intelligatur. Et ad ipsum
descenditur, ut in membris suis parvulus nutriatur.
Et per illum se erigunt, ut eum sublimiter
<pb n="0258D"/>
spectent. Per ipsum etiam se humiliant, ut eum sublimiter
ac temperanter annuntient.</p>
<p> 6. Post hanc visionem inde Jacob iter faciens vidit
oves, et pastores, et puteum aquae vivae, et lapidem
<pb n="0259A"/>
magnum superpositum puteo. Figuraliter per oves
justorum populi significabantur: sicut illud, quod
dictum est in Evangelio: <hi>Statuit oves ad dexteram <note>(Matth. XXV, 33)</note>
            </hi>.</p>
<p> 7. Pastores vero prophetae sunt, qui usque ad adventum
Domini Spiritu sancto mundati, Israel populum
doctrinae praedicatione gubernabant. Lapis puteo
superpositus figuram Domini praeferebat. Puteus
gratiam Spiritus sancti praefigurabat per praedicationem
Christi venturam ad Ecclesiam ex gentibus,
quae obtecta erant, nondum adveniente et homine
facto Christo.
</p>
        </div2>

<div2>
          <head>CAPUT XXV. <hi>De Lia, et Rachel, et duabus famulabus.</hi> </head>

<p>1. Igitur Jacob, pergens Mesopotamiam, accepit
<pb n="0259B"/>
uxores duas, filias Laban fratris Rebeccae. Hoc est,
primo Liam, secundo Rachel. Inde sibi accepit Liae
ancillam nomine Zelpham, et ancillam Rachel Balam.
Ex quibus quatuor genuit duodecim filios, et
unam filiam. De Lia scilicet genuit Ruben, Simeon,
Levi, Judam, Issachar, Zabulon. De Rachel autem
Joseph, et Benjamin. De Bala, ancilla Rachel, Dan
et Nephthalim. De Zelpha, ancilla Liae, Gad et Aser. <emph>324</emph>
          </p>
<p>2. Hi sunt duodecim filii Israel. Nunc autem
quid rerum figuraverint quatuor uxores Jacob, quarum
duae liberae et duae ancillae fuerunt, rimemur?
Videmus enim Apostolum in libera et ancilla quas
habebat Abraham duo Testamenta intelligere; sed
ibi in una et in una facilius apparet quod dicitur.
Hic autem duae sunt, et duae.</p>
<p>
            <pb n="0259C"/> 3. Deinde etiam ibi ancillae filius exhaeredatur, hic
vero ancillarum filii simul cum filiis liberarum terram
promissionis accipiunt. Unde hic procul dubio
aliquid aliud significatur, quanquam enim duae liberae
uxores Jacob ad Novum Testamentum, quo in libertatem
vocati sumus, existimentur pertinere, non tamen
frustra duae sunt, nisi quia duae vitae nobis in
Christi corpore praedicantur.</p>
<p> 4. Una temporalis, in qua laboramus; alia aeterna,
in qua delectationem Dei contemplamur. Lia namque
interpretatur <hi>laborans,</hi> Rachel autem <hi>visum
principium,</hi> sive <hi>verbum.</hi> Actio ergo hujus vitae, in
qua vivimus ex fide, laboriosa est operibus, et incerta,
quo exitu perveniat ad utilitatem eorum quibus
consulere volumus.</p>
<p>
            <pb n="0259D"/> 5. Ipsa est Lia prior uxor Jacob, ac per hoc et infirmis
<pb n="0260A"/>
oculis fuisse commemoratur. Cogitationes enim
mortalium timidae, et incertae providentiae nostrae.
Spes vero aeternae contemplationis Dei, habens certam
intelligentiam veritatis, ipsa est Rachel. Unde
etiam dicitur: <hi>Bona facie, et pulchra specie <note>(Isai. I,
18)</note>
            </hi>. Hanc enim amat omnis pie studiosus, et propter
hanc servit gratiae Dei. Qua peccata nostra, etsi
fuerint sicut phoenicium, tanquam nix dealbabuntur.</p>
<p> 6. Laban quippe interpretatur <hi>dealbatio;</hi> cui servivit
Jacob <emph>325</emph> propter Rachel; neque enim se
quisque convertit sub gratia remissionis peccatorum
servire justitiae, nisi ut quiete vivat in verbo, ex quo
videtur principium, quod est Deus.</p>
<p>7. Ergo propter Rachel, non propter Liam, servitur.
Nam quis tandem amaverit in operibus justitiae
<pb n="0260B"/>
laborem actionum, atque passionum? quis eam vitam
propter seipsam expetiverit, sicut nec Jacob Liam?
Sed tamen sibi nocte suppositam in usum generandi
amplexus, fecunditatem ejus expertus est. Dominus
enim eam, quia per se ipsam diligi non poterat, primo,
ut ad Rachel perveniretur, tolerari fecit.</p>
<p> 8. Deinde propter filios commendavit. Ita vero
unusquisque utilis Dei servus, sub dealbationis peccatorum
suorum gratia constitutus, quid aliud amans
in conversatione sua meditatur, nisi doctrinam sapientiae?
Quam plerique se percepturos putant, statim
ut se in septem praeceptis legis exercuerunt,
quae sunt de dilectione proximi, ne cuiquam noceatur,
id est: <hi>Honora patrem tuum et matrem tuam,
Non moechaberis, Non occides, Non furaberis, Non
<pb n="0260C"/>
falsum testimonium dices, Non concupisces uxorem
proximi tui, Non concupisces rem proximi tui.</hi> </p>
<p> 9. Quibus observatis, posteaquam homini pro concupita
delectatione doctrinae, per tentationes varias,
quasi per hujus saeculi noctem, tolerantia laboris
adhaeserit, velut pro Rachel Liae inopinatae conjungitur.
Et hanc sustinet, ut ad illam perveniat, si perseveranter
amat, acceptis aliis septem praeceptis, ac
si dicatur: <hi>Servi alios septem annos propter Rachel,</hi> 
ut sit pauper spiritu, mitis, lugens, esuriens, sitiensque
justitiam, misericors, mundicors, pacificus.</p>
<p>10. Vellet enim homo, si fieri posset, sine ulla
tolerantia laboris, quae in agendo patiendoque amplectenda
est, statim ad pulchrae contemplationis
delicias pervenire. Sed hoc non potest in terra morientium.
<pb n="0260D"/>
Hoc enim videtur significare, quod dictum
<pb n="0261A"/>
est Jacob: <hi>Non est moris in hoc loco, ut minor nubat
prius quam major.</hi> <emph>326</emph>
          </p>
<p>11. Quia non absurde major appellatur, quae
tempore prior est. Prior est autem in hominis eruditione
labor boni operis, quam requies contemplationis.
Ad unum ergo tendendum, sed propter hoc
multa ferenda sunt. Itaque duae sunt uxores Jacob
liberae; ambae quippe sunt filiae remissionis peccatorum,
hoc est, dealbationis, quod est Laban.</p>
<p>12. Verumtamen una amatur, altera toleratur.
Sed quae toleratur, prius ipsa et uberius fecundatur,
ut si non propter seipsam, certe propter filios diligatur.
Labores enim justorum maximum fructum
habent in eis quos regno Dei generant, inter multas
tentationes et tribulationes praedicando Evangelium,
<pb n="0261B"/>
et eos propter quos sunt in laboribus abundantius, in
plagis supra modum, in mortibus saepius, propter
quos habent foris pugnas, intus timores, gaudium et
coronam suam vocant.</p>
<p>13. Nascuntur autem eis facilius atque copiosius
ex illo sermone fidei quo praedicant Christum crucifixum.
Rachel autem clara aspectu mente excedit
Deo, et videt in principio Verbum Deum apud Deum,
et vult parere, et non potest, quia generationem ejus
quis enarrabit? Ideoque contemplandi otia appetit,
ut divinitatem ineffabilem cernat.</p>
<p> 14. Vacare vult ab omni negotio, et ideo sterilis,
quia in variis pressuris non subvenit. Sed quia et
ipsa interdum procreandi charitate inardescit, vult
enim docere quod novit, videt sororem labore agendi
<pb n="0261C"/>
atque patiendi filiis abundantem, et dolet potius currere
homines ad eam virtutem qua eorum necessitatibus
consulitur, quam ad illam unde divinum aliquid
discitur.</p>
<p> 15. Hic dolor figuratus videtur in eo quod scriptum
est: <hi>Et zelavit Rachel sororem suam.</hi> Proinde quia
purus intellectus spiritualis substantiae verbis carne
editis exprimi non potest, eligit doctrina sapientiae
per quaslibet corporeas similitudines utcunque cogitanda
insinuare divina, sicut elegit Rachel ex viro
suo et ancilla suscipere filios, quam sine filiis omnino
manere. <emph>327</emph>
          </p>
<p>16. Bala quippe, ancilla Rachel, interpretatur <hi>inveterata.</hi> 
 De veteri quippe vita carnalibus sensibus
dedita corporeae concitantur imagines, etiam
<pb n="0261D"/>
cum aliquid de spirituali et incommutabili substantia
divinitatis auditur. Suscipit et Lia de ancilla sua
filios, amore habendi numerosiorem prolem accensa.</p>
<p>17. Invenimus autem Zelpham ejus ancillam interpretari <hi>os hians;</hi> 
 quapropter haec ancilla eos figurat
quorum in praedicatione fidei evangelicae os hiat,
<pb n="0262A"/>
et cor non hiat. De quibus scriptum est: <hi>Populus
hic labiis me honorat, cor autem eorum longe est
a me <note>(Isai. XXIX, 13; Matth. XV)</note>
            </hi>. Et de quibus Apostolus
ait: <hi>Qui praedicas non furandum, furaris <note>(Rom.
II, 21)</note>
            </hi>.</p>
<p> 18. Verumtamen ut etiam per hanc conditionem
libera illa uxor Jacob laborans filios haeredes regni
suscipiat, ideo Dominus dicit: <hi>Quae dicunt, facite;
quae autem faciunt, facere nolite <note>(Matth. XXIII, 3)</note>
            </hi>. Unde
Apostolus: <hi>Sive,</hi> inquit, <hi>occasione, sive veritate Christus
annuntietur, et in hoc gaudeo, sed et gaudebo <note>(Philipp.
I)</note>
            </hi>; tanquam et ancilla pariente, de prote numerosiore
laetatur.</p>
<p> 19. Est vero quidam Liae fetus ex beneficio Rachel
editus, cum virum suum secum debita nocte
<pb n="0262B"/>
cubiturum, acceptis a filio Liae mandragoricis malis,
cum sorore cubare permisit. Quid enim de mandragora
dicendum est? Proinde rem comperi pulchram,
et suave olentem, sapore autem insipido. Et ideo
in illo mandragorico pomo figurari intelligam famam
bonam popularem. Unde dicit Apostolus: <hi>Oportet
etiam testimonium habere bonum ab eis qui foris sunt <note>(I Tim. III)</note>
            </hi>.</p>
<p>20. Qui licet parum sapiant, reddunt tamen plerumque
labori eorum per quos sibi consulitur, et
splendorem laudis, et odorem bonae opinionis. Nec
ad istam gloriam popularem primi perveniunt eorum
qui sunt in Ecclesia, nisi quicunque in actionum
periculis et labore versantur. Propterea Liae filius
mala mandragorica invenit exiens in agrum, hoc
<pb n="0262C"/>
est, honeste ambulans ad eos qui foris sunt.</p>
<p> 21. Doctrina vero illa sapientiae quae a vulgi strepitu
remotissima in contemplatione veritatis dulci
delectatione defigitur, hanc popularem gloriam
quantulamcunque non assequeretur, nisi per eos <emph>328</emph> 
 qui in mediis turbis agendo ac suadendo populis
praesunt, non ut praesint, sed ut prosint;
quia dum isti actuosi et negotiosi homines, per quos
multitudinis administratur utilitas, et quorum auctoritas
populis chara est, testimonium perhibent
etiam remotiori vitae, propter studium conquirendae
et contemplandae veritatis otiosae, quodammodo
mala mandragorica per Liam perveniunt ad Rachel;
ad ipsam vero Liam per filium primogenitum, id
est, per honorem fecunditatis ejus, in qua est omnis
<pb n="0262D"/>
fructus laboriosae atque inter incerta tentationum
periclitantis actionis.</p>
<p> 22. Quam plerique bono ingenio praediti, studioque
flagrantes, quamvis idonei regendis populis esse
possint, vitant tamen propter turbulentas occupationes,
et in doctrinae otium toto pectore tanquam in
speciosae Rachel feruntur amplexum.</p>
<p>
            <pb n="0263A"/>
          </p>
<p>23. Sed quia bonum est ut etiam haec vita latius
innotescens popularem gloriam mereatur, injustum
est autem ut eam consequatur, si amatorem suum
administrandis ecclesiasticis curis aptum et idoneum
in otio detinet, nec gubernationi communis utilitatis
impertit, propterea Lia sorori suae dicit. <hi>Parum est
tibi quod virum meum accepisti, insuper et mandragoras
filii mei vis accipere?</hi> </p>
<p>24. Per unum virum significans eos omnes qui,
cum sint agendi virtute habiles, et digni quibus regimen
Ecclesiae committatur ad dispensandum fidei
sacramentum, illi, accensi studio doctrinae atque
indagandae et contemplandae sapientiae, se ab omnibus
actionum molestiis removere atque in otio discendi
atque docendi volunt considere. Ita ergo
<pb n="0263B"/>
dictum est: <hi>Parum est tibi quod accepisti virum
meum, insuper et mandragoras filii mei vis accipere?</hi> 
ac si diceretur: Parum est quod homines ad laborem
rerum gerendarum necessarios in otio detinet
vita studiosorum, insuper et popularem gloriam requirit.</p>
<p>25. Proinde, ut juste eam comparet, impertit Rachel
virum sorori suae illa nocte, ut scilicet qui virtute
laboriosa regimini populorum accommodati sunt,
etiamsi scientiae vacare delegerint, suscipiant experientiam
tentationum, curarumque sarcinam pro
utilitate communi, ne ipsa doctrina sapientiae, cui
vacare statuerant, blasphemetur, neque adipiscatur
ab imperitioribus populis existimationem bonam, <emph>329</emph> 
 quod illa poma significant, et quod necessarium
<pb n="0263C"/>
est ad exhortationem discentium.</p>
<p> 26. Sed plane ut hanc curam suscipiant vi coguntur,
satis et hoc significatum est quod cum veniret
de agro Jacob, occurrit ei Lia, eumque detinens,
ait: <hi>Ad me intrabis, conduxi enim te pro mandragoris
filii mei.</hi> Tanquam diceret: Doctrinae, quam diligis,
vis conferre bonam opinionem? noli defugere
officiosum laborem. Haec in Ecclesia geri quisquis
adverterit cernit, et experimur in exemplis quod
intelligimus in libris.</p>
<p>27. Quis non videat hoc geri toto orbe terrarum,
venire homines ab operibus saeculi, et ire in otium
cognoscendae et contemplandae veritatis, tanquam in
amplexum Rachel, et excipi de transverso ecclesiastica
necessitate, atque ordinari in laborem, tanquam
<pb n="0263D"/>
Lia dicente: <hi>Ad me intrabis?</hi> </p>
<p> 28. Quibus caste mysterium Dei dispensantibus,
in nocte hujus saeculi filios generent fidei, laudatur
a populis etiam illa vita, cujus amore conversi spem
saeculi reliquerunt, et ex cujus professione ad ministerium
regendae plebis assumpti sunt. Id enim
agunt in omnibus laboribus suis, ut illa professio
quo se converterant (quia tales rectores populis dedit)
latius et clarius glorificetur, tanquam Jacob non
<pb n="0264A"/>
recusante noctem Liae, ut Rachel pomis suave olentibus
et clare nitentibus potiatur.</p>
<p>29. Quae aliquando et ipsa, praestante misericordia
Dei, per se ipsam parit; vix tandem quidem,
quia perrarum est, ut: <hi>In principio erat Verbum, et
Verbum erat apud Deum, et Deus erat Verbum,</hi> et
quidquid de hac re pie sapienterque dicitur, sine
phantasmate carnalis cogitationis et salubriter vel
ex parte capiatur.</p>
<p>30. Alio quoque sensu Liam et Rachel Victorinus
martyr, et caeteri in similitudine Ecclesiae vel Synagogae
interpretati sunt. Liam enim majorem natu
Synagogae tenuisse existimant typum, quia prior Dei
genuit populum. Et quidem et oculis legitur gravida,
quia lex per Moysen data cooperta est atque signata.</p>
<p>
            <pb n="0264B"/> <emph>330</emph> 31. Rachael autem junior et pulchra, prius
sterilis, et postmodum fecunda, similitudo est Ecclesiae.
Junior, quia tempore posterior. Pulchra,
quia corpore et spiritu sancta. Oculi ejus decori,
quia Evangelium prospicere meruerunt. Quae etiam
tandiu sterilis fuit, quousque Synagoga populum generabat.</p>
<p>32. Cur autem Jacob pro Rachel servivit, et supponitur
ei Lia major, nisi quia Dominus, ut Ecclesiam
assumeret, prius sibi Synagogam conjunxit?
Servitus itaque ipsius Jacob septem annorum pro
duabus uxoribus hujus vitae praesentis tempus significat,
quae per septem dies volvitur, in qua Dominus
formam servi accepit, factus obediens paternae voluntati
<pb n="0264C"/>
usque ad mortem. Ille enim pro ovibus servit,
et Dominus noster ait: <hi>Non venit Filius hominis
ministrari, sed ministrare.</hi> </p>
<p> 33. Ille oves pavit, et Dominus in Evangelio dicit: <hi>Ego sum pastor bonus.</hi> 
 Ille mercedis lucro varium
sibi pecus abstulit, Christus diversarum gentium
varietatem sibimet congregavit. Ille tres virgas amputatis
corticibus in alveis aquarum opposuit, ut earum
contemplatione multiplicarentur ejus oves. Et
Dominus noster in aqua baptismatis trium personarum
nomina Patris, et Filii, et Spiritus sancti, populo
fideli proposuit, ut quisque hoc pleno corde
perspexerit, efficiatur ovis Dei.</p>
</div2>

<div2>
          <head>CAPUT XXVI. <hi>De fuga Jacob et Rachel, quae furata est deos patris sui.</hi> </head>

<pb n="0264D"/>
<p>1. Post longam igitur servitutem, quam Jacob
apud socerum suum pro uxoribus, velut mercede,
sustinuit, praecepit ei Dominus ut reverteretur in patriam
suam. Tunc, ignorante socero, cum uxoribus
et comitatu properavit. Laban autem consecutus est
eum in montem Galaad cum furore, atque idola
quae Rachel furata erat apud eum requisivit, nec reperit.</p>
<p>
            <pb n="0265A"/> 2. Quid igitur sibi hoc ipsum figuraliter velit, inspiciendum
est. <emph>331</emph> Dum Laban superius aliam
gerat personam, nunc tamen diaboli typum figurat.
Laban quippe interpretatur dealbatio. Dealbatio autem
diabolus non inconvenienter accipitur, qui cum
sit ex merito tenebrosus, transfigurat se in angelum
lucis.</p>
<p>3. Huic servivit Jacob, id est, ex parte reproborum
Judaicus populus, ex cujus carne incarnatus
Dominus venit. Potest etiam per Laban mundus hic
exprimi, qui cum furore Jacob persequitur, quia electos
quosque, qui Redemptoris nostri membra sunt,
persequendo opprimere conatur. Hujus filiam, id est,
seu mundi, seu diaboli, Jacob abstulit, cum sibi
Christus Ecclesiam ex gentilitate conjunxit, quam et
<pb n="0265B"/>
de domo patris abstrahit, quia ei per prophetam dicit: <hi>Obliviscere populum tuum, et domum patris tui <note>(Psalm. XLIV, 11)</note>
            </hi>.</p>
<p>4. Quid vero in idolis, nisi avaritia designatur?
unde et per Paulum dicitur: <hi>Et avaritia, quae est idolorum
servitus <note>(Coloss. III)</note>
            </hi>. Laban ergo veniens apud
Jacob, idola non invenit, quia, ostensis mundi thesauris,
diabolus in Redemptore nostro vestigia concupiscentiae
terrenae non reperit. Sed quae Jacob non
habuit, ea Rachel sedendo cooperuit.</p>
<p> 5. Per Rachel quippe, quae ovis dicitur, Ecclesia
figuratur. Sedere autem est humilitatem poenitentiae
appetere, sicut scriptum est: <hi>Surgite, postquam sederitis <note>(Psalm. CXXVI)</note>
            </hi>.
Rachel ergo sedendo idola
cooperuit, quia sancta Ecclesia Christum sequens,
<pb n="0265C"/>
vitia terrenae concupiscentiae per humilitatem poenitentiae
cooperuit. De hac coopertione vitiorum per
Prophetam dicitur: <hi>Beati quorum remissae sunt iniquitates,
et quorum tecta sunt peccata <note>(Psalm. XXXI)</note>
            </hi>.</p>
<p>6. Nos igitur Rachel illa signavit, qui idola sedendo
premimus, si culpas avaritiae poenitendo
damnamus. Quae utique avaritiae immunditia non
illos qui viriliter currunt impedit, quibus dicitur: <hi>Viriliter agite, et confortetur cor vestrum 
 <note>(Psalm. XXVI,
14)</note>
            </hi>. Sed his maxime evenit qui, quasi effeminato
gressu gradientes, per blandimenta saeculi resolvuntur.</p>
<p> 7. Unde et illic ejusdem Rachelis haec verba sunt: <hi>Juxta consuetudinem feminarum nunc accidit mihi;</hi> 
 id
est, quasi muliebria se habere innotuit. Laban autem
<pb n="0265D"/>
postquam persecutus esset Jacob, <emph>332</emph> et invenisset
eum, et locuti essent inter se ineuntes foedus, tulit
Jacob lapidem, et erexit illum in titulum, dixitque
fratribus suis: <hi>Afferte lapides.</hi> </p>
<p>
            <pb n="0266A"/>
          </p>
<p>8. Qui congregantes fecerunt tumulum, quem vocavit
Laban tumulum testis, et Jacob acervum testimonii.
Inter fideles enim, tam Judaeos, quam gentes,
testis est lapis eminens in similitudinem Christi, et
acervus lapidum, qui est multitudo credentium.
</p>
        </div2>

<div2>
          <head>CAPUT XXVII. <hi>De lucta Jacob cum angelo.</hi> </head>
<p> 1. His transactis, Jacob mittit nuntios ad Esau
fratrem suum, mittit et munera. Post haec, transductis
omnibus suis per torrentem, ipse remansit
solus. Et ecce vir luctabatur cum illo, praevaluitque
ei Jacob, nec dimisit eum, donec benedictionem
extorqueret, sacrumque Israel nomen acciperet.</p>
<p>2. In quo principaliter sacramenti dominici imago
praefigurata est. Vir enim ille typum Christi evidentissime
<pb n="0266B"/>
gesserat. Cui tamen ideo praevaluit Jacob
utique volenti, ut mysterium figuraret passionis
Christi, ubi visus est Jacob in Judaeorum typo, hoc
est, in corporis sui sobole praevaluisse Deo, et quasi
cum infirmo, ita cum carne ejus luctamen inire, et
invalescere in passione ejus, sicut scriptum est, cum
dicerent: <hi>Crucifige, crucifige.</hi> </p>
<p>3. Et tamen Jacob benedictionem ab eodem angelo,
quem victor superaverat, impetravit. Cujus
nominis impositio utique benedictio fuit. Interpretatur
autem Israel <hi>videns Deum,</hi> quod erit in fine praemium
sanctorum. Tetigit porro illi idem angelus
latitudinem femoris, et claudum reddidit. Sicque
erat unus et idem Jacob, et benedictus, et claudus.</p>
<p>4. Benedictus in his qui in Christum ex eodem
<pb n="0266C"/>
populo crediderunt, atque in infidelibus claudus.
Nam femoris ejus nervus, vel latitudo, generis multitudo
est. Plures quippe sunt in stirpe, <emph>333</emph> qui
degenerantes a fide patrum, et a praeceptis auctoris
sui deviantes, in erroris sui semitis claudicant.</p>
<p> 5. De quibus prophetice dictum est: <hi>Et claudicaverunt
a semitis suis.</hi> Qui tamen populus post, subtractis
sibi viribus, non solum claudicat, sed et
torpescit, ne ultra jam generare filios possit. Denique
quod adjecit idem patriarcha, vidisse se Deum
facie ad faciem, cum superius virum secum narret
fuisse luctatum, id significat quidem, quod idem Deus
homo erat futurus qui cum Jacob populo luctaretur.</p>
</div2>

<div2>
          <head>CAPUT XXVIII. <hi>De Dina, et partu Rachel, et incestu Ruben.</hi> </head>
<p>
            <pb n="0266D"/> 1. Post haec Sichem, filius Hemor, Dinam filiam
Jacob violavit. Qui post concubitum ejus familiae
Israel voluerat sociari. Quem Simeon et Levi fratres,
virginitatis sororiae vindices, dolo cum omni populo
<pb n="0267A"/>
ejus interfecerunt. Sed quid sibi velit, quod scriptum
est: <hi>Egressa est Dina, ut videret mulieres regionis illius.
Quam cum vidisset Sichem, filius Hemor, princeps
terrae illius, adamavit, et rapuit, dormivitque cum
illa, vi opprimens virginem, et conglutinata est anima
ejus cum ea, tristemque blanditiis delinivit?</hi> </p>
<p>2. Dina quippe ut mulieres videat extraneae regionis
egreditur, quando unaquaeque mens, sua studia
negligens, actiones alienas curans; extra habitum
atque extra ordinem proprium evagatur. Quam Sichem,
princeps terrae, opprimit, quia videlicet inventam
in curis exterioribus diabolus corrumpit.</p>
<p> 3. Et agglutinata est anima ejus cum ea, quia
unitam sibi per iniquitatem respicit; et quia cum
mens a culpa resipiscit, humiliatur, atque admissum
<pb n="0267B"/>
flere conatur; corruptor autem spes ac securitates
vacuas ante oculos vocat, quatenus utilitatem tristitiae <emph>334</emph> 
 subtrahat; recte illic adjungitur <hi>tristemque
blanditiis delinit.</hi> </p>
<p>4. Modo enim facta aliorum graviora, modo nihil
esse quod perpetratum est, modo misericordem
Deum loquitur, modo adhuc tempus subsequens ad
poenitentiam pollicetur. Ut dum per haec decepta
mens ducitur, ab intentione poenitentiae suspendatur,
quatenus tunc nulla bona percipiat, quam nunc mala
nulla contristant; et tunc plenius obruatur suppliciis,
quae nunc gaudet etiam in delictis.</p>
<p>5. Dehinc loquitur Deus ad Jacob, ut habitaret in
Bethel. Ibi Rachel cum pareret Benjamin, mortua
est. Sed quid sibi vult quod cum eumdem Benjamin
Rachel pareret, vocavit nomen ejus, <hi>filius doloris
<pb n="0267C"/>
mei,</hi> nisi futurum prophetans ex ejus tribu Paulum,
qui affligeret filios Ecclesiae persecutionis suae tempore?</p>
<p>6. Aliter per Benjamin terrestris figurabatur Jerusalem,
quae est in tribu ejusdem Benjamin, cujus
populus gravi matrem dolore affecit, effundendo
sanguinem prophetarum. Insuper etiam in necem
Christi impiis acclamando vocibus: <hi>Sanguis ejus super
nos, et super filios nostros <note>(Matth. XXVII, 25)</note>
            </hi>. Interea
Ruben concupiscentia motus libidinis, in concubina
patris sui praeceps efferbuit; quod incestus
crimen non scriberetur, nisi futura perversitas Israelitici
populi praenuntiaretur.</p>
<p>7. Quanquam et in illo qui hoc commisit consideretur
esse flagitium, in Scripturis tamen prophetia
<pb n="0267D"/>
est futurorum. Namque per Ruben primogenitum
populus primogenitus Israel ex circumcisione significatur,
qui torum concubinae polluit, id est, legem
Veteris Testamenti saepe praevaricando commaculavit.</p>
<p>8. Quod autem in concubina lex Veteris Testamenti
ponatur, Paulus apostolus docuit, dicens:
<pb n="0268A"/> <hi>Abraham duos filios habuit: unum de ancilla, et unum
de libera.</hi> 
 Haec autem sunt duo Testamenta. In quo
Agar, quae concubina fuit, in Veteris Testamenti
ponitur typo. Una est enim perfecta columba genitrici
suae, quae virgo casta, regina, sponsa regi Ecclesiae
per Evangelium jungitur Christo.
<emph>335</emph> </p>
        </div2>

<div2>
          <head>CAPUT XXIX. <hi>De Juda, quando dormivit cum nuru sua.</hi> </head>
<p> 1. Jam deinde Judae factum consideremus, qui
cum sua nuru concubuit, quid significaverit futurum.
In Thamar ergo nuru Judae intelligitur plebs
Judaea. Cui de tribu Juda reges tanquam mariti adhibebantur,
merito nomen ejus <hi>amaritudo</hi> interpretatur.
Ipsa enim Domino fellis poculum dedit.</p>
<p>
            <pb n="0268B"/> 2. Duo enim genera principum qui non recte operabantur
in plebe, unum eorum qui oberant, alterum
eorum qui nihil proderant, significabantur in
duobus filiis Judae, quorum unus erat saevus ante
Deum, alter in terram fundebat semen, ne semen
daret ad fecundandam Thamar.</p>
<p>3. Nec sunt amplius quam duo genera hominum
inutilia generi humano: unum nocentium, alterum
praestare nolentium, et, si quid boni habent in hac
terrena vita, perdentium, tanquam in terra fundentium.
Quia in malo prior est qui nocet, quam ille
qui non prodest, ideo major dicitur malignus, ille
autem sequens, qui fundebat in terram.</p>
<p>4. Nomen quoque majoris, qui vocabatur Her,
interpretatur <hi>pellicius,</hi> qualibus tunicis induti sunt
primi homines, in poenam damnationis suae dimissi
<pb n="0268C"/>
ex paradiso. Sequentis autem nomen, qui vocabatur
Onan, interpretatur <hi>moeror eorum.</hi> </p>
<p> 5. Quorum, nisi quibus nihil prodest, cum habeat
unde prodesse possit, atque id perdat in terra? Majus
porro malum est ablatae vitae, quod significat
pellis, quam non adjutae, quod significat <hi>moeror eorum;</hi> 
Deus tamen ambos occidisse dictus est. Ubi
figuratur regnum talibus hominibus abstulisse.</p>
<p>6. Tertius vero filius Judae, quod illi mulieri non
jungitur, significat tempus ex quo reges plebis Judaeorum
coeperunt de tribu Juda non fieri. <emph>336</emph>
          </p>
<p>7. Ideo erat quidem filius Judae; sed eum
Thamar maritum non accipiebat, quia erat eadem
tribus Juda, sed jam in populo nemo inde regnabat.
<pb n="0268D"/>
Unde et nomen ejus Sela interpretatur <hi>dimissio
ejus.</hi> Non pertinent sane ad hanc significationem
viri sancti et justi, qui, licet illo tempore fuerint, ad
Novum tamen pertinent Testamentum, cui prophetando
scienter utiles fuerunt, qualis David fuit eo
sane tempore quo jam Judaea coeperat reges ex tribu
Juda non habere.</p>
<p>
            <pb n="0269A"/> 8. Non est computandus Herodes Major in regibus
ejus, tanquam maritus Thamar. Erat enim alienigena,
nec ei sacramento illo mysticae unctionis,
tanquam conjugali foedere cohaerebat, sed tanquam
extraneus dominabatur; quam potestatem a Romanis,
et a Caesare acceperat, et sic ejus filii tetrarchae,
quorum erat unus Herodes patris nomine appellatus,
qui cum Pilato in passione Domini concordavit.</p>
<p> 9. Isti ergo alienigenae usque adeo non deputabantur
in regno illo mystico Judaeorum, ut ipsi Judaei
publice clamarent frendentes adversus Christum: <hi>Nos non habemus regem, nisi Caesarem 
 <note>(Joan. XIX,
15)</note>
            </hi>. Neque hoc verum, nisi illa universali dominatione
Romanorum. Quippe etiam Caesar rex erat non
<pb n="0269B"/>
proprie Judaeorum, sed ut Christum negarent, et ut
huic adularentur, ideo se tali voce damnarunt. Illo
enim tempore, quo jam de tribu Juda regnum defecerat,
veniendum erat Christo vero Salvatori Domino
nostro, qui non obesset, multumque prodesset.</p>
<p> 10. Sic enim fuerat prophetatum: <hi>Non deficiet
princeps ex Juda; neque dux de femoribus ejus, donec
veniat, cui repositum est, et ipse erit expectatio gentium.</hi> 
Jam isto tempore omne quoque magisterium
Judaeorum, et mystica, unde <hi>Christi</hi> vocabantur,
unctio ipsa defecerat, secundum prophetiam Danielis.
Tunc venit <hi>cui repositum <note>(Dan. IX, 24)</note>
            </hi>, <emph>337</emph> 
qui est exspectatio gentium, et unctus est Sanctus
sanctorum oleo exsultationis prae participibus suis.</p>
<p>
            <pb n="0269C"/> 11. Natus est enim Herodis Majoris tempore,
passus est autem Herodis Minoris tetrarchae. Hujus
itaque venientis ad oves quae perierant domus
Israel, figuram gessit iste Judas, cum iret ad tondendas
oves suas in Thanna, quod interpretatur <hi>deficiens.</hi> 
Jam enim defecerat princeps ex Juda, et
omne magisterium, atque unctio Judaeorum, ut veniret
cui repositum erat.</p>
<p>12. Venit autem cum suo pastore Odollamite, cui
nomen Hiras. Et interpretatur Odollamites testimonium
in aqua. Cum hoc plane testimonio Dominus
venit, habens quidem testimonium majus Joanne.
Sed tamen propter oves infirmas hoc testimonio est
usus in aqua. Nam et ipse Hiras, quod nomen illius
pastoris fuit, interpretatur fratris mei visio.</p>
<p>
            <pb n="0269D"/>
          </p>
<p>13. Vidit omnino fratrem suum Joannes. Fratrem
secundum semen Abrahae, secundum cognationem
Mariae matris ejus, et Elisabeth matris suae,
eumdemque Dominum et Deum suum. Quia sicut
ipse ait: <hi>Ex plenitudine ejus accepit.</hi> Vidit omnino,
et ideo in natis mulierum major illo non surrexit.
<pb n="0270A"/>
Quia ex omnibus praenuntiantibus Christum ipse vidit,
quod multi justi, et prophetae cupierunt videre,
et non viderunt.</p>
<p>14. Salutavit ex utero, agnovit perfectius ex columba;
et ideo tanquam Odollamites vere testimonium
perhibuit in aqua. Venit autem Dominus ad
oves tondendas, hoc est, exonerandas sarcinis peccatorum,
ex quibus Ecclesiae laudatae in Canticis
canticorum dentes essent velut grex detonsarum <note>(Cant. IV)</note>.</p>
<p>15. Jam deinde Thamar habitum mutat, nam et <hi>commutans</hi> 
 interpretatur. Thamar mutat habitum,
mutat et nomen, et fit de Synagoga Ecclesia. Sed ut
in ea nomen prorsus amaritudinis maneat. Non illius
amaritudinis, in qua Domino fel ministravit:
<pb n="0270B"/>
sed illius in qua Petrus amare flevit; nam et Juda
Latine confessio est. Confessioni ergo amaritudo misceatur,
ut vera poenitentia praesignetur.</p>
<p> 16. Hac poenitentia fecundatur Ecclesia in omnibus
gentibus constituta. Oportebat enim Christum
pati, et resurgere tertia die, <emph>338</emph> et praedicari in
nomine ejus poenitentiam et remissionem peccatorum
per omnes gentes, incipientibus a Jerusalem.
Nam et ipse habitus meretricis confessio peccatorum
est. Typum quippe Ecclesiae gerit Thamar ex
gentibus evocatae, sedens cum hoc habitu ad portam
Henam, vel Henaim, quod interpretatur <hi>fontes.</hi> </p>
<p>17. Cucurrit enim, velut cervus ad fontes aquarum,
pervenire ad semen Abrahae. Illic a non agnoscente
fetatur, quia de illa praedictum est: <hi>Populus,
<pb n="0270C"/>
quem non cognovi, servivit mihi.</hi> Accepit in occulto
annulum, monile et virgam, quia vocatione signatur,
justificatione decoratur, glorificatione exaltatur.</p>
<p>18. <hi>Quos enim praedestinavit, illos et vocavit; quos
autem vocavit, illos et justificavit; quos autem justificavit,
illos et glorificavit <note>(Rom. VIII)</note>
            </hi>. Sed haec, ut dixi,
adhuc in occulto, ubi fit et conceptio sanctae ubertatis.
Mittitur autem promissus haedus, tanquam meretrici.
Haedus exprobratio peccati. Per eumdem
Odollamitem, tanquam increpantem, et dicentem: <hi>Generatio viperarum.</hi> 
 Sed non eam invenit peccati
exprobratio, quam mutavit confessionis amaritudo.</p>
<p> 19. Post vero jam publicatis signis annuli, monilis
et virgae, vicit temere judicantes Judaeos, quorum
jam personam Judas ipse gestabat. Qui hodieque
<pb n="0270D"/>
dicunt, non hunc populum esse Christi, nec habere
nos semen Abrahae, sed prolatis certissimis documentis
nostrae vocationis, justificationis et glorificationis,
sine dubio confundentur; et nos magis quam
se justificatos esse fatebuntur. Pignora enim refert
habere secum Ecclesia. Accusatur enim a Judaeis,
<pb n="0271A"/>
quasi adulteratrix legis; sed ostendit virgam, signum
passionis, et monile legis legitimae, et annulum
pignus immortalitatis.</p>
<p> 20. Quod autem Scriptura inducit parientem
Thamar, et duos in utero geminos habentem, quorum
scilicet primus, qui dicitur Zara, misit manum
suam, et obstetrix ligavit coccinum; et dehinc illo
manum intrinsecus retrahente, posterior, qui Phares
vocatur, porrexit manum, et nascendo praecessit,
figuraliter congruit, quod ostenderit Israel in legis
opera manum suam, et eam prophetarum, <emph>339</emph> et
ipsius Salvatoris pollutam cruore contraxerit. Postea
vero proruperit populus gentium, scilicet ut futuri
essent novissimi qui erant primi, et primi futuri
essent qui erant novissimi.
</p>
        </div2>

<div2>
          <head>CAPUT XXX. <hi>De historia. Joseph.</hi> </head>

<pb n="0271B"/>
<p> 1. Dehinc historia sequitur Joseph, qui, venditus
a fratribus, in Aegyptum perductus, atque ibidem
sublimatus est. Joseph unus ex duodecim filiis Jacob,
quem pater prae caeteris filiis dilexit, Christum Dominum
figuravit. Quem Deus Pater secundum carnem
natum caeteris fratribus ex Abraham stirpe genitis
praetulit. Unde et ibi dicitur: <hi>Amabat eum Jacob, eo
quod in senectute genuisset eum.</hi> </p>
<p>2. Senescenti enim mundo illucens Dei Filius
per Mariae virginis partum serus advenit, tanquam
filius senectutis, secundum sacramentum
suscepti corporis, qui erat ante per substantiam
deitatis semper cum patre. Tunica autem polymita,
<pb n="0271C"/>
quam fecit ei pater, varietatem populorum ex omnibus
gentibus in corpore Christi congregatam significavit.</p>
<p> 3. Somnium vero illud, per quod fratrum manipuli
adoraverunt manipulum ejus, illud est, quod in Christo
completum est: <hi>Adorabunt eum omnes reges terrae,
omnes gentes servient ei.</hi> Scilicet per fidem fructum
bonorum operum offerentes. Ipse est, quem sol et
luna et stellae adorant, de quo sole dictum est: <hi>Laudate
eum, sol et luna, laudate eum, omnes stellae.</hi> </p>
<p> 4. Ipsum enim excellentia sanctorum in solis nomine,
et Ecclesiae claritas sub imagine lunae, et omnium
numerositas populorum in figura stellarum
adorant. Unde pater suus increpavit eum dicens: <hi>Nunquid ego et mater tua, et fratres tui adorabimus
<pb n="0271D"/>
te?</hi> 
 Objurgatio ista patris duritiem populi Israel significat,
pro ex quod ex se natum Christum esse cognoscunt,
<pb n="0272A"/>
adorare contemnunt. <emph>340</emph> Jacob mittit
Joseph filium suum, ut de fratribus sollicitudinem
gereret.</p>
<p>5. Et Deus Pater misit Filium suum unigenitum, ut
genus humanum peccatis languidum visitaret. Mittitur
utique ab illo patre, de quo scriptum est: <hi>Misit
Deus filium suum in similitudinem carnis peccati;</hi> ut
videret si recte agerentur oves. Et Dominus, inquit
in Evangelio: <hi>Non veni, nisi ad oves perditas domus
Israel.</hi> </p>
<p> 6. Invenit ergo Joseph fratres suos in Dothain.
Dothain interpretatur defectio; vere in grandi defectione
erant, qui de fratricidio cogitabant: cumque
vidissent Joseph fratres sui procul, occidere eum cogitaverunt.
Et Judaei videntes verum Joseph, Dominum
<pb n="0272B"/>
Jesum Christum, ut eum crucifigerent, uno
omnes consilio statuerunt, dicentes: <hi>Crucifige eum.</hi> 
Fera pessima devoravit eum, id est, Judaica plebs
interfecit eum; de qua Dominus in Evangelio dicit: <hi>Ecce ego mitto vos, sicut oves in medio luporum.</hi> </p>
<p> 7. Nudaverunt Joseph fratres sui tunica polymita,
et talari, et Judaei Christum per mortem crucis expoliaverunt
tunica corporali. Polymitam autem, id
est, decoratam omnium virtutum diversitate. Resperserunt
autem tunicam haedi sanguine, quia falsis
eum testimoniis accusantes, in invidiam deduxere
populi omnium peccata donantem.</p>
<p> 8. Mittitur dehinc in cisternam, id est, in lacum,
et Christus, exspoliatus carne humana, descendit in
infernum. De cisterna quoque levatus ille Ismaelitis,
<pb n="0272C"/>
id est, gentibus, venditur, et Christus, postquam de
inferno egreditur, ab omnibus gentibus fidei commercio
comparatur. Ille per Judae consilium triginta
argenteis distrahitur, et hic Christus per consilium
Judae Iscariotis eodem numero venundatus est. <emph>341</emph>
          </p>
<p>9. Dehinc Jacob posteritatis suae deplorans
dispendia, quasi pater, filium lugebat amissum,
quasi propheta flebat interitum Judaeorum. Denique
scidit vestimentum suum, quod in passione Domini
legimus factum a principe sacerdotum. Sed et velum
templi scissum est, ut propheta et nudatum populum
suum, et divisum ostenderet regnum. Igitur Joseph
descendit in Aegyptum, et Christus in mundum.</p>
<p>10. Emit eum Eunuchus, id est, castus in disciplinis
evangelicis populus Christianus. Erat autem
<pb n="0272D"/>
Joseph pulchra facie; ita et de Christo David ait: <hi>Speciosus forma prae filiis hominum; diffusa est gratia
<pb n="0273A"/>
in labiis tuis.</hi> 
 Sed mulier, inquit, in eum oculos
injecit, ut adulterium cum illa perpetraret.</p>
<p>11. Ista mulier figura erat Synagogae, quae saepe,
sicut scriptum est, moechata est post deos alienos,
similiter volebat et Christum in adulterii sui scelere
retinere, ut negaret se esse Deum, et Pharisaeorum
magis et scribarum quam legis praecepta servaret,
quae illi velut maritus erat. Christus autem non
acquiescens illicitae doctrinae, id est, adulterinae
Synagogae, manu veste corporis apprehensus, carne
se exuit, et liber mortis in coelum ascendit.</p>
<p>12. Calumniata est meretrix, ubi eum non potuit
tenere, dicens quod templum Domini blasphemaret,
et legis diceretur transgressor. Sed illum non carcer
terruit, non inferna tenuerunt, cum etiam, ubi velut
<pb n="0273B"/>
puniendus descenderat, inde alios liberavit.</p>
<p>13. Denique invenit Joseph duos eunuchos de domo
regis in carcere vinctos, duorum populorum credentium,
vel incredulorum figuram gestantes: qui
conclusi sub peccato Adae, transgressione obnoxii
tenebantur. Qui ideo dicuntur eunuchi, quia castam
acceperant regulam disciplinae. <hi>Eloquia,</hi> inquit, <hi>Domini casta.</hi> </p>
<p>14. Denique post trinam lucem Domino ab inferis
resurgente, et legis obscura, ut Joseph, somnia revelante,
solutus est a peccatis credentium populus,
et inferni carcere liberatus redditur ministerio divinae
legis. Incredulus autem, et impius populus Judaeorum,
quia in conversionis ligno non credidit, transgressionis
ligno suspenditur, ut illi alteri eunucho
<pb n="0273C"/>
contigit, qui Judaeorum imaginem indicavit.</p>
<p>15. Praeterea narrat Pharao somnium, interpretatur
Joseph. <emph>342</emph> Sed quid significant septem anni,
qui in septem spicis plenis, seu qui in septem
vaccis pinguibus ostendebantur, nisi septem charismatum
spiritualium dona, quibus ubertas fidei larga
pietate redundat? At contra septem steriles et jejuni
famem veritatis et justitiae novissimis temporibus
significabant.</p>
<p>16. Congregavit autem Joseph per septem annos
omnem frugum abundantiam, id est, frumenta fidei
sanctorum horreis condens, per illa scilicet charismata
septem, quasi per septem annos, ut cum septem
anni inopiae coeperint, id est, cum iniquitas occurrerit
septem capitalium criminum sub Antichristo,
quando fames fide fuerit Salvatoris, tunc sancti
<pb n="0273D"/>
pariter et fideles habeant copiosam justitiae frugem,
ne fides eorum inopia sermonis attenuata deficiat.</p>
<p>17. Inde Joseph, qui typum Christi induerat, currum
meruit, et praeco clamavit ante eum, et constituit
illum Pharao super universam terram Aegypti.
<pb n="0274A"/>
Et Dominus noster, postquam est distractus a Juda,
ut Joseph a fratribus et de inferorum carcere surrexit,
ascendit currum regni coelestis, de quo dictum
est: <hi>Currus Dei decem millibus.</hi> </p>
<p>18. Et accepit potestatem a Patre praedicandi et
judicandi: sicut Paulus apostolus ait: <hi>Et dedit ei
nomen quod est super omne nomen, ut in nomine Jesu
omne genu flectatur coelestium, terrestrium et infernorum.</hi> 
Accepit quoque et annulum, pontificatum scilicet
fidei, quo credentium animae salutis signo signantur,
frontibusque et cordibus nostris per signum
crucis figura aeterni regis exprimitur.</p>
<p>19. Induiturque stola byssina, id est, carnem sanctam
bysso splendidiorem, et stola immortalitatis;
accepit quoque torquem auream, id est bonum intellectum.
<pb n="0274B"/>
Praeco ante eum praecedit, id est, Joannes
Baptista, qui iter ejus praecedens praeconabat dicens: <hi>Parate viam Domini.</hi> </p>
<p> 20. Habebit et alium praeconem Eliam, qui ejus
futurum praenuntiabit adventum, sive tubam angeli,
quia ipse dixit: <hi>Veniet in tuba angeli.</hi> Vocatur quippe
Joseph lingua Aegyptiaca Salvator mundi. <emph>343</emph> 
Quid manifestius de Christo, quando sub figura Joseph
Salvator ostenditur, non tantum unius terrae
Aegypti, sed etiam totius mundi? Triginta annorum
erat Joseph, quando in conspectu regis Pharaonis
stetit. Totidemque annis legitur fuisse Christus:
quando sub typo Pharaonis in conspectu Herodis
apparuit revelatus.</p>
<p> 21. Accepit ergo ex gentibus uxorem, id est, Ecclesiam,
<pb n="0274C"/>
ex qua genuit duos filios, id est, duos populos
ex Judaeis et gentibus congregatos. Igitur post
ubertatis annos, in universo orbe fames praevaluit. Merito,
quia non erat qui faceret bonitatem. Post haec
Joseph a penuria frumenti salvat Aegyptum, et Christus
a fame verbi Dei liberat mundum: aperuit enim
horrea sua Christus in omni orbe terrarum, et erogatione
frumenti sui omnia subjugavit.</p>
<p>22. Nisi enim Joseph fratres vendidissent, defecerat
Aegyptus. Nisi Christum Judaei crucifixissent, perierat
mundus. Joseph interpretatur augmentatio, sive ampliatio.
Sed in illo Joseph ampliationem non habuit, nisi
sola Aegyptus; in nostro vero Joseph augmentum habere
meruit universus mundus. Ille erogavit triticum,
noster erogavit Dei verbum. Et in omnem terram
<pb n="0274D"/>
exiit sonus eorum.</p>
<p> 23. Dixit Jacob filiis suis: <hi>Est frumentum in Aegypto.</hi> 
Dicit Deus Pater: <hi>Ex Aegypto vocavi Filium meum</hi> 
Descendunt igitur decem provectiores fratres, id est,
Judaei, quasi sub Decalogo legis et numero constituti:
<pb n="0275A"/>
quos ipse cognoscens, non est agnitus ab eis. Cognoscuntur
et Hebraei a Christo, ipsi autem non cognoscunt
eum.</p>
<p> 24. Dederunt illi quidem pecuniam; sed Joseph,
id est, Christus, triticum dedit, et argentum reddidit,
quia non pecunia emitur Christus, sed gratia. Vidit
Joseph Benjamin fratrem suum parvulum; mystice
quoque vidit Jesus Paulum, quando circumfulsit eum
lux.</p>
<p> 25. Parvulus dicitur, quia nondum maturam in
carne fidei aetatem <emph>344</emph> gerebat. Unde etiam et adolescens
legitur fuisse, quando lapidantium Stephanum
vestimentum servabat. Flevit Joseph, et caecitas
Pauli fletus est Christi. Lavat faciem suam, ut amissum
et lumen restituat; lavit faciem suam Christus,
<pb n="0275B"/>
ubi baptizatus est Paulus, per quem Dominus Jesus a
plurimis videretur. Dehinc scyphus argenteus soli sacculo
junioris inseritur.</p>
<p> 26. Sed quid sibi vult, quod inventus est in sacco
Benjamin scyphus Joseph, nisi quia in corpore Pauli
jam doctrinae coelestis praefulgebat eloquium, dum esset
eruditus in lege? Sed quia subjectus non erat
divinae gratiae, intra saccum erat scyphus, doctrina
intra legem, lucerna intra modium.</p>
<p>27. Missus tamen Ananias, manum posuit, marsupium
solvit. Marsupio soluto, argentum resplenduit,
et decidentibus squammis, velut quibusdam sacci
vinculis soluto sacco, id est, deposito legis velamine,
adeptus est gratiae libertatem, et revelata facie, sermones
Evangelii praedicavit.</p>
<p>
            <pb n="0275C"/> 28. Dati sunt ei triginta argentei cum quinque stolis
optimis. Triginta argenteos a Christo accipit, quicunque
praedicat Trinitatem, sive Christi crucem.
Ideoque Paulus ait: <hi>Neque enim judicavi scire me
aliquid inter vos, nisi Jesum Christum, et hunc crucifixum.</hi> 
Quinque autem stolas accepit, id est, sapientiae,
omniumque sensuum multiplicem in lege disciplinam.</p>
<p>29. Praecellit igitur Paulus, ejus exuberat portio
meritorum; sed tamen habent et fratres, id est, alii
praedicatores gratiam suam. Binas stolas, id est, ut
confiteantur Christum et Deum esse et hominem,
juxta quod in Proverbiis legitur: <hi>Omnes domestici
ejus vestiti sunt duplicibus,</hi> id est, mystica, vel morali
intelligentia.</p>
<p>30. Mittuntur et patri munera. Filius honorat Patrem,
<pb n="0275D"/>
Christus populum suum invitat promissis, invitat
muneribus. Portant haec munera asini: illi gentiles
inutiles, et laboriosi ante, nunc autem utiles,
<pb n="0276A"/>
portant in typo Christi munera, portaturi in Evangelio
munerum largitorem.</p>
<p>31. Dimisit Joseph fratres suos, qui nuntiaverunt
patri, dicentes: <hi>Joseph vivit, et ipse dominus est in
omni terra Aegypti.</hi> Expavit autem <emph>345</emph> Jacob, id est,
plebs incredula; sed postquam gesta Christi agnoverit,
reviviscit spiritus ejus, et qui mortuus videbatur,
fide resurrectionis Christi vivificatur.</p>
<p> 32. Vocatur ergo a filiis suis, id est, a Petro et
Paulo, et Joanne populus Judaeorum invitatur ad
gratiam. Occurrit illi Judas, quod interpretatum est <hi>confessio,</hi> 
 quia praecedit jam confessio, quos antea
perfidia possidebat; et sic Joseph verus Christus occurrit,
qui senescentem jam suscipiat ultimis temporibus
populum Judaeorum, non secundum illius merita,
<pb n="0276B"/>
sed secundum electionem suae gratiae.</p>
<p> 33. Et imponit manum suam super oculos ejus,
et caecitatem aufert. Cujus ideo distulit sanitatem, ut
postremus crederet, qui ante non putavit esse credendum
in Christo, et praerogativam superioris amitteret.
Unde et Apostolus ait: <hi>Quia caecitas ex parte
in Israel facta est, donec plenitudo gentium intraret,</hi> 
et sic omnis Israel salvus fieret.</p>
<p>34. Tradidit post haec Joseph parentibus, et fratribus
optimam terram Gessen, praebens eis cibaria,
quia fames oppresserat terram. Sic et Dominus eligens
optimam terram, parentibus, id est patriarchis et
prophetis, ex quibus Christus secundum carnem est
genitus, sive omnibus sanctis, de quibus in Evangelio
dicit: <hi>Hi sunt fratres mei, qui faciunt voluntatem Patris.</hi> 
<pb n="0276C"/>
His igitur dat terram scilicet repromissionis regni
Dei, de qua dicit Propheta: <hi>Credo videre bona
Domini in terra viventium.</hi> 
</p>
        </div2>

<div2>
          <head>CAPUT XXXI. <hi>De benedictionibus patriarcharum.</hi> </head>
<p> 1. Dehinc Joseph festinans accipere benedictionem
patris duos filios obtulit, Manassen et Ephraim, in
quibus sicut factum est in Esau et Jacob, dicente Domino: <hi>Major serviet minori,</hi> 
 ita et in <emph>346</emph> istis duobus
filiis Joseph. Nam major Manasses, qui interpretatur
oblivio, typum gessit Judaeorum, qui obliti sunt
Deum suum, qui fecit eos.</p>
<p>2. Minor autem Christianorum, qui fecunditatem
sonat, quod est proprium populi junioris, qui corpus
est Christi, qui fecundatus est in latitudine mundi.
<pb n="0276D"/>
Hos quidem cum benedicere vellet Jacob, posuit Joseph
Ephraim ad sinistram, Manassen autem ad
dexteram illius constituit.</p>
<p>
            <pb n="0277A"/> 3. At ille cancellatis manibus crucis mysterium
praefigurans, translata in minorem dextera, majori
sinistram figuraliter superposuit. Sicque crucis similitudo
super capita eorum denotata Judaeis scandalum,
Christianis futuram gloriam praesignavit, senioremque
per crucis mysterium sinistrum factum de
dextro, et juniorem dextrum de sinistro, quia Judaeis
in nostra deserta labentibus, nos illorum gloriam
adepti sumus.</p>
<p>4. Talique sacramento majori populo Judaeorum
praepositus est minor populus gentium. Unde et idem
patriarcha ait: <hi>Hic quidem erit in populum, sed hic
exaltabitur.</hi> </p>
<p> 5. His completis, vocavit Jacob filios suos, ut benediceret
eos mystico ordine, loquens vero tanquam
<pb n="0277B"/>
futurorum praescius. Dixitque eis, quae novissimis
temporibus futura erant, incipiens ita: <hi>Ruben primogenitus
meus.</hi> Secundum mysticam intelligentiam Ruben
prioris populi videtur ferre personam. Cui etiam
Dominus per prophetam dicit: <hi>Israel primogenitus
meus.</hi> </p>
<p> 6. Et enim juxta quod primogenitis debebatur, ipsius
erat accipere sacerdotium, atque regnum. Additur: <hi>Tu virtus mea,</hi> 
 utique <emph>347</emph> quia ex ipso populo fundamentum
fidei, ex ipso virtus Dei, qui est Christus,
advenit. <hi>Principium doloris mei.</hi> Quomodo autem ipse
sit principium dolorum, nisi dum Deo Patri semper
irrogat injuriam, dum convertit ad eum dorsum, et
non faciem? <hi>Iste prior in donis,</hi> quia primis ipsis data
<pb n="0277C"/>
sunt eloquia Dei: primis ipsis legislatio, et Testamentum,
sive promissio. <hi>Iste major in imperio,</hi> utique pro
magnitudine virium, qui copiosius caeteris in hoc
saeculo populus idem regnavit.</p>
<p>7. <hi>Effusus es autem, sicut aqua,</hi> peccando in Christum,
quasi aqua, quae vasculo non tenetur, voluptatis
effusus est impetu. Et idcirco addidit: <hi>Ultra
non crescas.</hi> Quia populus ipse postquam in universo
orbe dispersus est, valde imminutus atque abbreviatus
est.</p>
<p> 8. Sed quare talia meruit, ita subjecit: <hi>Quia ascendisti
cubile patris tui.</hi> Non sicut Judaei intelligunt,
hoc proinde dictum esse, eo quod cum Bala concubina
patris sui concubuerit. Prophetia enim futura
praenuntiabat, non quae fuerant gesta, ipso patriarcha
<pb n="0278A"/>
dicente: <hi>Annuntiem vobis, quae ventura sunt novissimis
diebus.</hi> </p>
<p>9. Et ideo in praeteritum non est referendum, quod
ille futurum praedixit. Praedicebat enim Domini passionem,
et primogenitae plebis audaciam, quia ascendit
cubile Dei Patris sui, et maculavit stratum ejus,
quando corpus dominicum, in quo plenitudo divinitatis
requiescebat, raptum in cruce suspendit, et ferro
commaculavit.</p>
<p> 10. Post haec convertitur ad Simeon et Levi, dicens: <hi>Simeon, et Levi fratres, vasa iniquitatis bellantia.</hi> 
Per Simeon et Levi scribae et sacerdotes Judaici
populi intelliguntur. De Simeone enim scribae erant
Judaeorum. De tribu vero Levi principes sacerdotum.
De quibus scriptum est: <hi>Quia consilium fecerunt, ut
<pb n="0278B"/>
Jesum morti traderent <note>(Matth. XXVI)</note>
            </hi>. De quo consilio
iste patriarcha, qui jam mente Deum videbat, dicit: <hi>In consilium eorum non veniat anima mea.</hi> 
 Et
reliqua. <emph>348</emph>
          </p>
<p>11. Horrebat enim jam illo tempore sanctus
iste patriarcha videre consilia tantorum scelerum,
quae in novissimis temporibus facturi erant Judaei.
Sequitur: <hi>Quia in furore suo occiderunt virum,</hi> id
est, Christum, juxta quod Isaias ait: <hi>Vae animae ipsorum <note>(Isai. III, 9)</note>
            </hi>,
quia cogitatio ipsorum consilium
malum adversus se dicentes: <hi>Alligemus justum, quia
inutilis est nobis, et in dolore suo suffoderunt murum,</hi> 
quando lancea confonderunt illum, spirituale et
fortissimum propugnaculum, quod custodit Israel.</p>
<p>12. <hi>Maledictus furor eorum, quia pertinax,</hi> utique
<pb n="0278C"/>
ad tantum scelus perpetrandum, quando furore accensi,
et ira, obtulerunt Christum Pontio Pilato,
dicentes illi: <hi>Crucifige, crucifige <note>(Luc. XXIII)</note>
            </hi>; et, <hi>Si
hunc dimittis, non es amicus Caesaris <note>(Joan. XIX)</note>
            </hi>. <hi>Et
indignatio eorum, quia dura,</hi> dum Barabbam latronem
dimittendum peterent, et principem vitae crucifigendum
postularent.</p>
<p>13. <hi>Dividam eos in Jacob, et dispergam eos in Israel.</hi> 
Hic duo nominantur, divisi et dispersi: idcirco, quia
nonnulli ex ipsis Domino crediderunt, quidam in infidelitate
permanserunt. Divisi enim dicuntur ii qui
ab eis separantur, et veniunt ad fidem. Dispersi autem
ii quorum patria temploque subverso, per orbem
terrae incredulum genus illorum spargitur.</p>
<p> 14. <hi>Juda, te laudabunt fratres tui.</hi> Per hunc enim
<pb n="0279A"/>
Judam verus confessor exprimitur Christus, qui ex
ejus tribu secundum carnem est genitus. Ipsum laudant
fratres sui, apostoli scilicet, et omnes cohaeredes
ejus, qui per adoptionem filii Deo Patri effecti
sunt, et Christi fratres per gratiam, quorum ipse est
Dominus per naturam.</p>
<p>15. <hi>Manus tua in cervicibus inimicorum tuorum.</hi> 
Iisdem enim manibus atque eodem crucis trophaeo et
suos texit, et inimicos, et adversarias potestates curvavit,
juxta quod Pater promittit ei, dicens: <hi>Sede ad
dexteram meam, donec ponam inimicos tuos scabellum
pedum tuorum <note>(Psalm. CIX)</note>
            </hi>. <emph>349</emph>
          </p>
<p>16. <hi>Adorabunt te filii patris tui.</hi> Quoniam
multi ex filiis Jacob adorant eum per electionem
gratiae salvi facti. <hi>Catulus leonis Juda.</hi> Quoniam nascendo
<pb n="0279B"/>
parvulus factus est, sicut scriptum est: <hi>Parvulus
natus est nobis. Ad praedam, fili mi, ascendisti <note>(Isai. IX)</note>
            </hi>,
id est, ascendens in crucem, captivos populos
redemisti. Et quos ille leo contrarius invaserat,
tu moriens eripuisti. Denique rediens ab inferis
ascendisti in altum, captivam duxisti captivitatem <note>(Ephes. IV)</note>.</p>
<p> 17. <hi>Requiescens accubuisti, ut leo.</hi> Manifestissime
in passione Christus recubuit, quando, inclinato capite,
tradidit spiritum, sive quando in sepulcro securus,
velut quodam corporis somno, quievit. Sed
quare, ut leo, et velut catulus leonis? In somno enim
suo leo fuit, quia non necessitate, sed potestate hoc
ipsum implevit, juxta quod et ipse dixerat: <hi>Potestatem
habeo ponendi animam meam, et nemo eam tollit
a me, sed ego eam pono <note>(Joan. X)</note>
            </hi>.</p>
<p>
            <pb n="0279C"/> 18. Quod vero addidit, <hi>et ut catulus leonis,</hi> inde
enim mortuus, unde et natus. Physici autem de catulo
leonis scribunt, quod cum natus fuerit, tribus
diebus et tribus noctibus dormit. Tunc deinde patris
fremitu, vel rugitu, veluti tremefactus cubilis
locus, suscitare dicitur catulum dormientem.</p>
<p>19. Quod valde convenienter de passionis morte
aptatur in Christo, qui, tribus diebus et tribus noctibus
in cubili sepulcri jacens, somnum mortis implevit.
Bene ergo Christus, ut leo, requievit, qui
non solum mortis acerbitatem non timuit, sed etiam
in ipsa morte mortis imperium vicit. Bene idem
iterum ut catulus leonis, quia die tertio resurrexit.</p>
<p> 20. Unde et sic adjungitur de resurrectione ejus: <hi>Quis suscitabit eum?</hi> 
 hoc est, nullus hominum, nisi
<pb n="0279D"/>
se ipse, juxta quod idem de corpore suo dixit: <hi>Solvite
<pb n="0280A"/>
hoc templum, et in triduo suscitabo illud <note>(Joan. II)</note>
            </hi>. <emph>350</emph>
          </p>
<p>21. <hi>Non deficiet princeps de Juda, nec dux
de femoribus ejus, donec veniant quae reposita sunt
ei, et ipse erit exspectatio gentium.</hi> Hic locus manifestissime
ad Judam refertur; tandiu enim fuit ex
semine ejus apud Judaeos intemerata successio regni,
donec Christus ad redemptionem mundi ex
Virgine nasceretur.</p>
<p> 22. Probant hoc historiae Judaeorum, quibus ostenditur
primum alienigenam regem in gente Judaeorum
fuisse Herodem, quo tempore Christus natus
est. Quod si putant Judaei, non venisse Christum,
ergo de tribu Juda usque hodie Judaeorum permanet
regnum. Itaque non defuit rex de populo Juda, donec
veniret cui repositum est.</p>
<p>
            <pb n="0280B"/>
          </p>
<p>23. Sed quia non solum Judaeis profuit, qui mittendus
erat, ideo sequitur: <hi>Et ipse erit exspectatio
gentium, alligans ad vineam pullum suum.</hi> Pullus
suus ex gentibus, populus cui adhuc nunquam fuerat
legis onus impositum: hunc copulavit ad vineam
apostolorum, qui ex Judaeis sunt.</p>
<p>24. Nam vinea Domini Sabaoth domus est Israel <note>(Isai. V)</note>.
 <hi>Et ad vitem, o fili mi, asinam suam.</hi> Ipse
dixit: <hi>Ego sum vitis vera <note>(Joan. XV)</note>
            </hi>. Ad hanc vero
vitem alligat asinam suam, cui supersedet, Ecclesiam
ex nationibus congregatam. Hanc itaque ad vitem
corporis sui alligavit vinculo charitatis, et disciplinae
evangelicae nexu, ut de imitatione illius vivens,
efficiatur haeres Dei, et cohaeres Christi.</p>
<p> 25. Alii namque hanc asinam Synagogam interpretantur,
<pb n="0280C"/>
tardigradam scilicet, et gravi pondere
legis oppressam. <hi>Lavabit in vino stolam suam,</hi> sive
carnem suam in sanguine passionis, sive sanctam
Ecclesiam in illo vino, qui pro multis effunditur in
remissionem peccatorum.</p>
<p> 26. <hi>Et in sanguine uvae pallium suum.</hi> Pallium gentes
sunt, quas corpori suo conjunxit, sicut scriptum
est: <hi>Vivo ego, dicit Dominus, nisi hos omnes induam,
sicut vestimentum.</hi> Nos quippe Christus in sanguine
uvae mundavit, quando sicut botrus in ligno crucis
pependit. Tunc enim ex latere ejus sanguis et aqua
profluxit. Sed aqua nos abluit, sanguis redemit.</p>
<p> <emph>351.</emph> 27. <hi>Pulchriores oculi ejus vino.</hi> Oculi Christi
apostoli, et evangelistae sunt, qui scientiae lumen universo
corpori Ecclesiae praestant. Hi pulchriores vino
<pb n="0280D"/>
probantur, quia doctrina eorum austeritatem vini
veteris exsuperat, id est, priscae legis traditionem.
<pb n="0281A"/>
Evangelica enim praecepta longe clariora sunt quam
Veteris Testamenti mandata.</p>
<p> 28. <hi>Et dentes lacte candidiores.</hi> Dentes praedicatores
sancti sunt, qui praecidunt ab erroribus homines,
et eos, quasi comminuendo, in Christi corpore
transferunt. Nomine autem, lactis doctrina legis significatur,
quae carnalem populum, tanquam parvulos,
poculo lactis alebat: cujus quidem candidiores
lacte effecti sunt doctores Ecclesiae, quia fortem, et
validum cibum verbi mandunt, atque distribuunt.</p>
<p>29. De quibus dicit Apostolus in Epistola ad Hebraeos: <hi>Perfectorum autem est solidus cibus 
 <note>(Hebr. V)</note>
            </hi>.
Et bene candidiores lacte dentes ejus dicit. Omnes
enim qui perfecti sunt, et qui, Scripturarum cibos
explanantes, subtilem et minutum intellectum, qui
<pb n="0281B"/>
spiritualis cibus dicitur, Ecclesiae corpori subministrant,
candidi debent esse, et puri, atque ab omni
macula liberi.</p>
<p> 30. <hi>Zabulon in littore maris habitabit, et in statione
navium.</hi> Zabulon, qui interpretatur habitaculum fortitudinis,
Ecclesiam significat fortissimam ad omnem
tolerantiam passionis. Haec in littore maris habitat,
et in statione navium, ut credentibus sit refugium,
et periclitantibus demonstret fidei portum.</p>
<p>31. Haec, contra omnes turbines saeculi immobili
et inconcussa firmitate solidata, spectat naufragium
Judaeorum et haereticorum procellas, qui circumferuntur
omni vento doctrinae, quorum etsi tunditur
fluctibus, frangit tamen ipsa fluctus, non frangitur,
nec ullis haeresum tempestatibus cedit, nec ulli vento
<pb n="0281C"/>
schismatum commota succumbit.</p>
<p> 32. Pertendit autem usque ad Sidonem, hoc est,
usque ad gentes pervenit. Legitur etiam in Evangelio,
inde assumptos esse <emph>352</emph> aliquos apostolorum,
et in ipsis locis Dominum saepe docuisse, sicut scriptum
est: <hi>Terra Zabulon, et terra Nephthalim, via
maris trans Jordanem Galilaeae gentium, populus qui
sedebat in tenebris vidit lucem magnam.</hi> </p>
<p>33. <hi>Issachar asinus fortis.</hi> Issachar, quod interpretatur
merces, refertur ad populum gentium, quem
Dominus sanguinis sui pretio mercatus est. Hic Issachar
asinus fortis ascribitur, quia prius gentilis populus,
quasi brutum animal et luxuriosum erat, nullaque
ratione subsistens. Nunc vero fortis est, Redemptori
Domino colla subjiciens, et jugum disciplinae
evangelicae perferens.</p>
<p>
            <pb n="0281D"/> 34. <hi>Hic accubans inter terminos, vidit requiem, quod
esset bona, et terram, quod optima;</hi> inter terminos
namque accubare est praestolato mundi fine requiescere,
nihilque de his quae nunc versantur in medio
quaerere, sed ultima desiderare, et fortis asinus requiem
<pb n="0282A"/>
videt, et terram optimam, cum simplex gentilitas
idcirco se ad robur boni operis erigit, quia ad
aeternae vitae patriam tendit.</p>
<p> 35. Unde etiam et <hi>ponet humerum suum ad portandum,</hi> 
quia dum ad promissam requiem pervenire desiderat,
cuncta mandatorum onera libenter portat.
Unde et <hi>factus est tributis serviens,</hi> hoc est, regi, et
Christo suo fidei dona operumque bonorum munera
offerens. <hi>Dan judicabit populum suum, sicut alia tribus
in Israel. Fiat Dan coluber in via, et cerastes in semita,</hi> 
etc. Alii dicunt Antichristum praedici per haec
verba de ista tribu futurum.</p>
<p> 36. Alii de Juda, a quo traditus est Christus, haec
scripta pronuntiant, et equitem, et equum Dominum
cum carne suscepta designari volunt. Retrorsum autem
<pb n="0282B"/>
cadere, ut in terram reverteretur, unde assumptus
est. Sed quoniam die tertia resurrexit, ideo ait: <hi>Salutare tuum exspectabo, Domine,</hi> 
 sicut et per David
dicit: <hi>Non relinques animam meam in inferno <note>(Psalm.
XV)</note>
            </hi>. Hoc quidem ita exponunt.</p>
<p> 37. Alii vero hanc prophetiam ad Antichristum
transferunt. <emph>353</emph> De tribu enim Dan venire Antichristum
ferunt, pro eo quod in hoc loco Dan et coluber
asseritur, et mordens, unde et non immerito
dum Israeliticus populus terram in castrorum partitione
susciperet, primus Dan ad aquilonem castrametatus
est, illum scilicet significans qui in corde suo
dixerat: <hi>Sedebo in monte Testamenti, in lateribus aquilonis,
ascendam super altitudinem nubium, similis ero
Altissimo. <note>(Isai. XIV.)</note>
            </hi> </p>
<p>
            <pb n="0282C"/>
          </p>
<p>38. De quo per prophetam dicitur: <hi>A Dan auditus
est fremitus equorum ejus <note>(Jerem. VIII)</note>
            </hi>. Qui non
solum coluber, sed etiam cerastes vocatur. Cerata
enim Graece cornua dicuntur; serpensque hic cornutus
esse perhibetur, per quem digne adventus Antichristi
asseritur, quia contra vitam fidelium cum
morsu pestiferae praedicationis armabitur etiam cornibus
potestatis.</p>
<p>39. Quis autem nesciat semitam angustiorem esse
quam viam? Fit ergo Dan coluber in via, quia in
praesentis vitae latitudinem eos ambulare provocat,
quibus quasi parcendo blanditur. Sed in via mordet,
quia eos quibus libertatem tribuit, erroris sui veneno
consumit. Fit iterum cerastes in semita, quia
quos fideles reperit, et sese ad praecepti coelestis
<pb n="0282D"/>
angusta itinera constringentes, non solum nequitia
callidae persuasionis impetit sed etiam terrore potestatis
premit. Et in persecutionis languore post beneficia
fictae dulcedinis exercet cornua potestatis.</p>
<p>40. Quo in loco equus hunc mundum significat,
qui per elationem suam in cursu labentium temporum
<pb n="0283A"/>
spumat. Et quia Antichristus extrema mundi
apprehendere nititur, cerastes iste equi ungulam
mordere perhibetur. Ungulam quippe equi mordere
est extrema saeculi feriendo contingere, ut cadat
ascensor ejus retro.</p>
<p>41. Ascensor equi est, quisquis extollitur in dignitatibus
mundi; qui retro cadere dicitur, et non
in faciem, sicut Saulus cecidisse memoratur. In
faciem enim cadere est in hac vita suas unumquemque
culpas agnoscere, easque poenitendo deflere.
Retro vero, quo non videtur, cadere est ex
hac vita repente decidere, et ad quae supplicia ducatur,
ignorare.</p>
<p>42. Et quia Judaea, erroris sui laqueis capta, pro
Christo Antichristum exspectat, bene Jacob eodem
<pb n="0283B"/>
loco repente in electorum voce conversus est, dicens: <hi>Salutare tuum exspectabo, Domine,</hi> 
 id est,
non sicut infideles Antichristum, sed eum qui in
redemptionem nostram <emph>354</emph> venturus est, verum
credendo fideliter Christum.</p>
<p>43. <hi>Gad accinctus praeliabatur ante eum.</hi> Iste Gad
accinctus personam Domini exprimit, qui in primo
adventu humilitatis suae ante adventum Antichristi
praeliaturus occurrit. Accinctus gladio verbi sui
circa femur potentissime <note>(Psalm. XLIV)</note>, quo inimicos
divisit, id est, filium a patre, filiam a matre,
nurum a socru, juxta quod legitur in Evangelio: <hi>Non veni pacem mittere in terram, sed gladium <note>(Matth. X)</note>
            </hi>.</p>
<p>44. Quod autem ait ipse, <hi>accingetur retrorsum,</hi> 
<pb n="0283C"/>
claritas Domini nostri in secundo regno ejus ostenditur,
quia cum venerit Antichristus, idem occurret
retrorsum, id est, post ejus vestigia Christus celeri
adventu progrediens, ut interficiat eum gladio
oris sui.</p>
<p>45. Unde et bene idem Gad latrunculus interpretatur,
eo quod posterior, id est, secus pedes, quasi
latrunculus, rapido atque improviso adventu exsiliat
contra apertam Antichristi oppugnationem. Hinc est
quod evangelista proclamat, dicens: <hi>Quia dies Domini,
sicut fur, ita in nocte veniet <note>(I Thess. V)</note>
            </hi>. Christus
ergo et ante, et retro praeliari contra Antichristum
scribitur.</p>
<p> 46. Ante eum namque in occulto adventu humifitatis
dimicat. Post eum manifestus in gloria majestatis.
<pb n="0283D"/>
Demonstrat aperte Moyses prophetiam patriarchae
hujus specialiter pertinere ad Christum.
Sic enim ait: <hi>Benedictus,</hi> inquit, <hi>in latitudine Gad.</hi> </p>
<p> 47. <hi>Quasi leo requievit, cepitque brachium, et verticem,
et vidit principatum suum.</hi> Agnoscant itaque
quis requieverit, sicut leo, nisi Christus in sepulcro
suo? Quis confregerit verticem, brachiaque potentium,
nisi Redemptor noster, qui humiliavit virtutem,
et superbiam excelsorum? Quis vidit principatum
<pb n="0284A"/>
suum, nisi ille cui datus est principatus, et
honor, et regnum?</p>
<p> 48. <hi>Aser, pinguis panis ejus, et praebebit delicias
regibus.</hi> Aser, cujus nomen significat divitias, idem
Christus est, cujus est altitudo divitiarum, sapientiae,
et scientiae, qui propter nos factus est pauper,
cum dives esset; cujus panis pinguis factus est,
caro scilicet ejus, quae est esca sanctorum. <emph>355</emph>
          </p>
<p>49. Quam si quis manducaverit, non morietur
in aeternum. <hi>Iste etiam praebet delicias sapientiae
regibus,</hi> id est qui sensus proprios bene regunt,
qui dominantur vitiorum suorum, qui castigant corpora
sua, et in servitutem subjiciunt.</p>
<p>50. Nephthalim, quod interpretatur dilatatio, apostolos
et praedicatores sanctos significat, quorum
<pb n="0284B"/>
doctrina in latitudine totius mundi effusa est. Ex hac
enim tribu fuerunt apostoli, qui sunt principes Ecclesiarum,
et duces, et principes Zabulon, et principes
Nephthalim, qui sine dubio ad personam referuntur
apostolorum.</p>
<p>51. Ipsi filii excussorum <note>(Psalm. CXXVI)</note>, id est,
prophetarum, qui in manu Dei potentis positi sunt,
et tanquam sagitta excussa pervenerunt usque ad
finem terrae. Unde et bene hinc Nephthalim cervus
emissus scribitur, quia nimirum apostoli, sive
praedicatores Evangelii, veloci saltu exsilientes, in
morem cervorum transcendunt implicamenta saeculi
hujus. Sicque, excelsa ac sublimia meditantes, dant
eloquia pulchritudinis, id est praedicant cunctis gentibus
doctrinam Domini Salvatoris.</p>
<p>
            <pb n="0284C"/>
          </p>
<p>52. <hi>Filius accrescens Joseph.</hi> Haec prophetia post
passionem Domini paternae vocis imaginem tenuit,
quia redeuntem in coelum post victoriam Christum
Pater alloquitur dicens: <hi>Filius accrescens Joseph,
filius accrescens,</hi> utique in gentibus. Quia cum ob
incredulitatem Synagogae populum reliquisset, innumeram
sibi plebem Ecclesiae ex omnibus gentibus
ampliavit.</p>
<p>53. Quod et David cecinit, dicens: <hi>Reminiscentur,
et convertentur ad Dominum universi fines terrae <note>(Psal. XXI)</note>
            </hi>.
 <hi>Filius accrescens decorus aspectu.</hi> Omnes
enim superat illius pulchritudo, juxta quod in
Psalmis et de ipso canitur: <hi>Speciosus forma prae filiis
hominum <note>(Psalm. XLIV)</note>
            </hi>. <hi>Filiae discurrerunt super
murum,</hi> id est, gentes, vel Ecclesiae, quae crediderunt
<pb n="0284D"/>
in Christum.</p>
<p> 54. Haec super soliditatem fidei, quasi super
murum, amore pulchritudinis Christi accensae discurrunt,
ut verum sponsum per contemplationem
aspiciant, et osculo charitatis illi copulentur, et
adhaereant. Sed objurgati sunt eum, quando falsis
testimoniis calumniantes, Sanctum Domini opprimere
Synagogae populi tentaverunt. Invideruntque
illi, habentes jacula; neque enim quisque in <emph>356</emph> 
<pb n="0285A"/>
Joseph conjecit sagittam, vel aliquod vulneris telum;
sed hoc specialiter evenit in Christo.</p>
<p>55. <hi>Sedet in forti arcus ejus.</hi> Christus enim arcum
suum et arma pugnandi posuit in Deo, qui fortis est
propugnator, cujus virtute conciditur omnis nequitia
perfidorum. <hi>Et dissoluta sunt vincula brachiorum
ejus,</hi> quibus fratres ad Pilatum eum vinctum duxerunt,
vel quibus eum suspensum ligno crucifixerunt.
Rescissa sunt enim per manus Jacob, hoc est, per
manum omnipotentis Dei Jacob, ex cujus ore ipse
Dominus bonus pastor egressus est, lapis et firmitas
credentium in Israel.</p>
<p>56. <hi>Deus patris tui erit adjutor tuus.</hi> Quis adjuvit
Filium, nisi solus Pater? qui dixit: <hi>Jacob puer meus,
suscipiet eum anima mea. Et omnipotens benedicet tibi
<pb n="0285B"/>
benedictionibus coeli desuper, benedictionibus abyssi
jacentis deorsum.</hi> Universa enim subjecit ei coelestia
per benedictionem abyssi coeli, et terrena per benedictionem
jacentis deorsum, ut omnibus angelis et
hominibus dominetur.</p>
<p> 57. <hi>Benedictionibus uberum,</hi> sive duorum Testamentorum,
quorum altero nuntiatus est, altero demonstratus,
sive benedictionibus uberum Mariae,
quae vere benedicta erat, quia eadem sancta virgo
Domino potum lactis immulsit. Unde illa mulier in
Evangelio ait: <hi>Benedictus venter qui te portavit, et
ubera quae suxisti <note>(Luc. XI)</note>
            </hi>.</p>
<p> 58. <hi>Benedictionibus uberum et vulvae.</hi> Etiam hic
benedicitur vulva ejusdem matris, illa utique virginalis,
quae nobis Christum Dominum edidit, de quo
<pb n="0285C"/>
partu per Jeremiam dicitur: <hi>Priusquam te formarem
in utero, novi te, et antequam exires de vulva, sanctificavi
te <note>(Jerem. I)</note>
            </hi>. <hi>Benedictiones patris tui confortatae
sunt benedictionibus fratrum tuorum.</hi> Benedictiones,
inquit, patris tui coelestis, quae datae sunt tibi a
summo coeli, et abyssi confortatae sunt, id est,
praevaluerunt benedictionibus fratrum tuorum.</p>
<p>59. Ultra omne enim sanctorum meritum patriarcharum,
sive prophetarum, convaluit benedictio
omnipotentis Patris in Filio: <emph>357</emph> ita ut nullus
sanctorum ei aequetur. <hi>Donec venerit desiderium collium
aeternorum.</hi> Colles isti sancti sunt, qui Christi
adventum prophetantes, magno cum desiderio incarnationem
ejus exspectaverunt, de quibus et Dominus
dicit: <hi>Quia multi justi et prophetae cupierunt
<pb n="0285D"/>
videre quae videtis <note>(Matth. XIII, 17)</note>
            </hi>. Hi ergo sancti
dicti sunt colles propter excellentiam sanctitatis.</p>
<p>60. Qui etiam aeterni vocantur, quia vitam consequuntur
aeternam, nec intereunt cum mundo, sed
esse creduntur aeterni. <hi>Fiant in capite Joseph;</hi> omnes
scilicet benedictiones istae super caput Christi ponuntur,
<pb n="0286A"/>
quas incarnatus accepit. <hi>Et super verticem
Nazaraei;</hi> de quo scriptum est: <hi>Quia Nazaraeus vocabitur <note>(Matth. II)</note>
            </hi>,
id est, sanctus Dei inter fratres
suos, quia est caput omnium eminens universorum
sanctorum, quos etiam et fratres vocat in Psalmis.</p>
<p> 61. <hi>Benjamin lupus rapax, mane comedens praedam,
ad vesperam dividet spolia.</hi> Quibus dictis apostolus
Paulus designatur, de Benjamin stirpe progenitus,
qui mane rapuit praedam, id est, in primordiis
fideles, quos potuit, devastavit. Vespere autem
spolia divisit, quia fidelis postmodum factus sacra
eloquia audientibus discretione mirifica dispensavit:
legimus quemdam ex doctoribus ad urbem Jerusalem
ea quae de Benjamin scripta sunt referentem.
Benjamin, inquit, <hi>filius doloris</hi> interpretatur.</p>
<p>
            <pb n="0286B"/>
          </p>
<p>62. Hic sorte haereditatis eum locum accepit, in
quo terrena est Jerusalem, quae nunc propter incredulitatem
abjecta est, atque repulsa. Haec enim in
filiis sub persona Benjamin designatur. Nam sicut
Benjamin ultimam consequitur benedictionem, ita
et idem populus ultimus est salvandus, postea quam
plenitudo gentium introierit.</p>
<p>63. Dicitur enim Benjamin lupus rapax. Lupus,
scilicet, quia ipse populus effudit sanguinem prophetarum,
atque justorum. Rapax autem propter
multam aviditatem dicitur. Ex multa enim fame
verbi Dei et inedia veniet; rapax, quia et ipse violenter
diripuit regnum Dei. <hi>Hic autem mane comedit
praedam.</hi> Mane illud creditur tempus, quo legem accepimus.
Tunc enim mundo prima quaedam illuminatio
<pb n="0286C"/>
scientiae data est. Comedit autem mane <emph>358</emph> 
quia lege, quam accepit, edit adhuc, et meditatur,
licet sequens legem justitiae in legem fidei non pervenerit.</p>
<p>64. <hi>Ad vesperam autem dividet spolia.</hi> Vespera est
illud tempus novissimum, quo convertetur. Tunc
ergo dividet escam, quia tunc intelliget dividendam
esse litteram a spiritu, et tunc cognoscet quia littera
occidit, spiritus autem vivificat. Quia ergo jam per
gratiam Domini illuminatus incipit legis spiritualia
dividere, ac separare a corporibus, ideo dicitur <hi>ad
vesperam dividet escam,</hi> quod tota die in lege meditans
ante non fecit.</p>
<p> 65. Quaeritur autem de Jacob cur omnes quos de
liberis et de ancillis genuit aequali honore filios et
<pb n="0286D"/>
haeredes constituerit, nisi ut ostenderet quod Christus
Dominus omnibus gentibus, quae per fidem corpori
ejus conciliantur, cunctis pari honore et gloria
habitis, coelestia praemia largiatur? nec est discretio,
Judaeus an Graecus, barbarus an Scytha, servus
an liber sit, quia per omnia et in omnibus Christus.</p>
<p>
            <pb n="0287A"/>
          </p>
<p>66. Properea enim figuram servi Salvator noster
et Dominus induit, et pro libero et servo servivit,
ut omnibus credentibus in se aequale donum bonorum
coelestium largiatur. Nec praefertur apud illum
qui secundum carnem nobilior sit. Quicunque enim
<pb n="0288A"/>
fidem Domini promeretur, nullis maculis carnalis
nativitatis offuscatur. Nam hoc ita futurum etiam
per Prophetam significatur, dicente Domino: <hi>Erit in
novissimis diebus, effundam de spiritu meo super omnem
carnem.</hi> 
</p>
        </div2>
      </div1>

<div1>
        <head>IN EXODUM.</head>
<div2>
          <head> <emph>359</emph> PRAEFATIO.</head>
<pb n="0287A"/>
<p>1. Quaedam mysteria ex libro Genesis, et obscuriora
rerum gestarum, quae allegoricis sunt obtecta
figuris, ex libris majorum breviter excepta perstrinximus.</p>
<p>
            <pb n="0287B"/> 2. Nonnulla vero sequentis legis typica et figurata
mysteria singillatim ex litteris sanctorum virorum
sublata subjungimus, pauca scilicet ex eorum
stylo promentes.</p>
<p>3. Nam omnia legis quis poterit indagare, quae
tam immensa sunt, ut nec juxta historiae textum
explicari facile possint? Proinde tantum secuti sumus,
quantum contiguo operi sufficiendum putavimus,
ne libellus excedat modum, nec lector incurrat
fastidium.
</p>
        </div2>

<div2>
          <head>CAPUT I. <hi>De septuaginta animabus</hi> </head>
<p> 1. Primo omnium septuaginta animae cum Jacob
introierunt in Aegyptum. Septuaginta discipuli ad
<pb n="0287C"/>
praedicandum verbum Dei totum mittuntur in mundum.</p>
<p>2. Aliter hae septuaginta animae, quae in Aegyptum
ingressae sunt, mystice in numero remissionis accipiuntur,
scilicet ut huic <emph>360</emph> saeculo, quod per
Aegyptum figurabatur, post tanta peccata et sacrilegia
donaretur remissio peccatorum. Aegyptus enim
hic mundus esse figuraliter multis prophetarum vocibus
approbatur.
</p>
        </div2>

<div2>
          <head>CAPUT II. <hi>De morte Joseph.</hi> </head>
<p> 1. Mortuo Joseph, et fratribus ejus, creverunt
filii Israel, et invaluerunt nimis. Sic et noster verus
Joseph, postquam pro omnibus gustavit mortem,
per quam destruxit diabolum, qui habebat mortis
<pb n="0287D"/>
imperium, multiplicatus est fidelium populus. Nisi
enim, sicut ipse ait, cecidisset granum frumenti in
terram, et mortuum fuisset <note>(Joan. XII)</note>, non utique
fructum hunc plurimum totius orbis terrae Ecclesia
attulisset.</p>
</div2>

<div2>
          <head>CAPUT III. <hi>De afflictione populi.</hi> </head>

<pb n="0288A"/>
<p> 1. Affligit Pharao filios Israel luto, et latere.
Israel similitudo est populi nostri. Pharao autem est
diaboli, qui imposuit jugum gravissimum servitutis
<pb n="0288B"/>
ex luto et latere operari; id est, terrenis et lutulentis
operibus incubare, admistis etiam paleis, hoc
est, levibus et irrationabilibus factis, ut his vitiorum
actibus populum Dei comprimere, et pectora omnium
muro incredulitatis posset occludere, ut nemo
esset, qui regnum ejus aut disperderet, aut vinceret.</p>
</div2>

<div2>
          <head>CAPUT IV. <hi>De masculorum nece.</hi> </head>

<p>1. Jubet quoque masculos Pharao occidi, et feminas
vivere. Sic <emph>361</emph> diabolus ne robur fidei praevaleat
conatur, ut interfectis virtutibus vitia remaneant,
fortissimosque et viriles animi sensus, unde
coelestia sapimus, et divina, id est, rationem, prudentiam,
constantiam, innocentiam et fidem in homine
<pb n="0288C"/>
occidere; et illud in eo vivere, quod femineum,
quod imbecillum, et fragile, et pronum ad
vitia cernitur, id est, ambitionem, vinolentiam, libidinem,
iracundiam, crudelitatem, furorem, et caetera
his similia, quae in feminarum figura sunt.
</p>
        </div2>

<div2>
          <head>CAPUT V. <hi>De inventione Moysi.</hi> </head>

<p>1. Deinde Moyses ad ripam fluminis expositus reperitur,
et Dominus, cujus Moyses typum induerat,
ad flumen lavacri, et ad aquam baptismatis a credentibus
invenitur. Plorabat infans, quia Christus
Dominus veteris hominis, quem induerat, peccata
deflebat; unde ad resuscitandum Lazarum flevit, Judaeorum
deplorans perfidiam.</p>
<p>2. Filia Pharaonis descendens ad lavacrum fluminis,
collegit infantem. Ecclesia ex gentibus lavacri
<pb n="0288D"/>
salutaris sanctificationem desiderans, Christum excepit
a Synagoga matre carnali expulsum, quasi infantem.
Quia tunc parvulus videbatur, cum in homine
cerneretur.</p>
<p> 3. Invenit illa Moysen inclusum in vasculo thibi,
<pb n="0289A"/>
quod ex multis agrestibus virgulis fit. Invenit Ecclesia
Christum reconditum in cordibus sanctorum, qui
in unitatem sui contexti ex multorum fratrum membris,
omnes unum in Christo corpus effecti sunt; et
eum religiosa observatione suscipientes tuentur.
<emph>362</emph> </p>
        </div2>

<div2>
          <head>CAPUT VI. <hi>De occiso Aegyptio.</hi> </head>
<p> 1. Interea Moyses peregrinum fratrem, ab Aegyptio
injuriam patientem, inultum esse non ferens defendit,
et eumdem Aegyptium occidit. Cujus figura facillime
occurrit, injuriosum in hac peregrinatione
diabolum a Domino Christo, nobis defensis, occidi.</p>
<p> 2. Quod vero in sabulo arenae obruit interemptum,
manifestum est ejus jam morticinam praesentiam in
eis latere, qui non habent stabile fundamentum.
<pb n="0289B"/>
Unde et Ecclesiam Dominus in petra aedificat, et eos
qui audiunt verbum ejus, et faciunt, comparat prudenti
viro, qui aedificat domum suam supra petram,
ne tentationibus cedat et corruat.</p>
<p>3. Illos autem, qui verbum audiunt, et non faciunt,
comparat stulto aedificanti super arenam, cujus tentata
domus ruinam efficit magnam <note>(Matth. VII)</note>.
</p>
        </div2>

<div2>
          <head>CAPUT VII. <hi>De igne in rubo.</hi> </head>
<p> 1. Deinde, dum pasceret Moyses oves Jethro soceri
sui, vidit ardere rubum, et non comburi. Apparuit
in rubo Dominus Moysi, mittens eum ad gentem,
quam praesciebat iniquam futuram. Et erat flamma
in rubo, id est, in spinis, et rubus non cremabatur.
<pb n="0289C"/>
Rubus spinae peccatorum Judaicorum. Flamma in
rubo verbum Dei.</p>
<p>2. Quod ergo illis lex data est, flamma erat in rubo.
Quod data lege non sunt consumpta peccata, rubus
nec sub igne concremabatur. Alii in rubo flammante,
et non urente, Ecclesiam intelligunt inflammari persecutionibus,
et eam, loquente Domino in illa, non
perire. <emph>363</emph>
          </p>
<p>3. Quod vero Dominus Moysi in eodem rubo
apparuisse legitur, ostendit non alibi quam in Ecclesia
eum credentibus apparere. In qua nullus digne consistere
vel Deum videre potest, nisi qui cuncta terrena
et mortalia deposuerit vitia, quod significabant
illa Moysi calceamenta deposita.</p>
<p> 4. Habet quippe et aliam figuram id quod Moyses
discalceari jubetur. Veterum namque consuetudo
<pb n="0289D"/>
erat ut si sponsus sponsam rupudiare vellet, discalcearetur
ille, et hoc esset signum repudii. <note>(Deut. XXV.)</note> 
Proinde Moyses discalceari jubetur, ne ad Ecclesiam
<pb n="0290A"/>
quae in rubo significabatur, quasi sponsus calceatus
accederet.</p>
<p> 5. Hoc enim Christo servabatur, qui verus sponsus
erat, de quo dicit Joannes: <hi>Cujus non sum dignus
solvere corrigiam calceamenti <note>(Joan. 1)</note>
            </hi>. Utique sicut
dictum est Josue et Moysi. Hebraei autem dicunt
propterea in rubo apparuisse Deum Moysi, et non
in alio ligno, ne forte sculperent in eodem Judaei
idolum. Semper enim Deus abstulit illis occasionem
idololatriae.
</p>
        </div2>

<div2>
          <head>CAPUT VIII. <hi>De virga in serpentem versa.</hi> </head>

<p>1. Mittitur dehinc Moyses ad liberandum populum
Israel. Qui dicit Domino: <hi>Quod signum habebo, ut
credant mihi, quia tu me misisti?</hi> et Dominus ad illum:
<pb n="0290B"/> <hi>Projice,</hi> 
 inquit, <hi>virgam, quam in manu gestas, in terram.</hi> 
Et projecit, et facta est serpens. Et expavit
Moyses, et fugit. Et ait illi Dominus: <hi>Apprehende
caudam ejus,</hi> et apprehendit, et facta est iterum
virga.</p>
<p>2. Quid hoc significat? serpens quippe persuasit
homini mortem. Ergo mors a serpente. Virga itaque
in serpente, Christus in morte. Et tamen expavit, et
fugit Moyses. Quid est ab illo <emph>364</emph> serpente fugisse
Moysen, nisi quod legitur in Evangelio factum? mortuus
est Christus, expaverunt discipuli, et ab illa spe
in qua fuerant recesserunt.</p>
<p>3. Sed quod dictum est: <hi>Apprehende caudam ejus,</hi> 
quid est cauda, nisi posteriora? hoc significavit: <hi>Posteriora mea videbis.</hi> 
 Primo enim factus est serpens
<pb n="0290C"/>
sed, cauda apprehensa, facta est virga, quia primo
occisus est, postea, peractis omnibus, ad id, quod
fuerat, resurgendo reversus est, ubi per vitae reparationem,
morte consumpta, nihil in eo serpentis apparuit.</p>
<p>4. Est etiam in cauda serpentis saeculi finis, quia
sic mortalitas Ecclesiae per lubrica temporum volvitur;
alii eunt, alii veniunt per mortem, tanquam
per serpentem; mors enim per serpentem seminata
est. Sed fine novissimo velut cauda saeculi redimus
ad manum Dei, atque apprehensi reparabimur, et,
novissima inimica morte destructa, resurgentes in
dextera Dei virga regni erimus.
</p>
        </div2>

<div2>
          <head>CAPUT IX. <hi>De manu Moysis leprosa.</hi> </head>
<p> 1. Item datur aliud signum Moysi, <hi>Mitte,</hi> inquit,
<pb n="0290D"/> <hi>manum in sinum tuum,</hi> 
 et misit. <hi>Produc,</hi> inquit, <hi>eam.</hi> 
Et produxit, et inventa est alba, id est, immunda;
albor enim in cute lepra est, non candor. Ipsa enim
<pb n="0291A"/>
haereditas Dei, id est, populus, ab eo foras missus,
immundus factus est. Sicut scriptum est de ea: <hi>Ut quid avertis faciem tuam, et dexteram tuam de medio
sinu tuo 
 <note>(Ps. LXXIII, 11)</note>
            </hi>? Sed quid illi ait? <hi>Revoca
eam in sinum tuum.</hi> Revocavit, et reversa est ad colorem
suum.</p>
<p>2. Sic et plebs Judaea nunc aliena est a sinu Dei,
et foris immunda remansit; sed revocabit eam, et
redibit ad pristinum colorem, dum agnoverit Dominum
Salvatorem. Nunc enim caecitas ex parte contigit
in Israel, donec plenitudo gentium introeat, et sic
omnis Israel salvus fiat.
</p>
        </div2>

<div2>
          <head>CAPUT X. <hi>De aquis conversis in sanguinem.</hi> </head>

<p>1. Deinde aquae missae in terram a Moyse vertuntur
<pb n="0291B"/>
in sanguinem, id est, populi in sanguinis Christi
fidem. Aquae enim, ait Apocalypsis, quas vidisti, populi
sunt, et gentes <note>(Apoc. XVII)</note>.
<emph>365</emph> </p>
        </div2>

<div2>
          <head>CAPUT XI. <hi>De ingressu Moysis ad Pharaonem.</hi> </head>
<p> 1. Post haec intrant ad Pharaonem Moyses et Aaron
petentes viam trium dierum profiscisci in deserto
populum Israel, et ibi sacrificare Domino Deo. Quae
est via trium dierum, quae nobis incedenda est, ut
exeuntes de Aegypto pervenire possimus ad locum in
quo immolare debeamus? Via ista Christus est, qui
dixit: <hi>Ego sum via, veritas, et vita <note>(Joan. XIV)</note>
            </hi>.</p>
<p> 2. Quae via triduo nobis incedenda est. Qui enim
confessus fuerit Dominum Jesum in ore suo, et crediderit
in corde suo quod Deus suscitavit eum a mortuis
<pb n="0291C"/>
tertia die, salvus erit. Haec est ergo tridui via,
per quam pervenitur ad locum in quo Domino immoletur
et reddatur sacrificium laudis. Abominationes,
inquiunt, Aegyptiorum immolabimus Domino
Deo nostro.</p>
<p>3. Oves quippe Aegyptii edere dedignantur; sed
quod abominantur Aegyptii, hoc Israelitae Deo offerunt,
quia simplicitatem conscientiae, quam sapientes
hujus saeculi, hoc est, cives Aegyptii, quasi fatuitatem
deputant, hanc justi Deo in sacrificium immolant, et
per id Deo placere procurant, quod saeculo et mundo
abjectum et contemptibile esse considerant, secundum
Apostolum, qui ait: <hi>Nam quae stulta sunt mundi
elegit Deus, ut confundat sapientes <note>(I Cor. I)</note>
            </hi>.</p>
<p>4. Ex quo autem coepit loqui Moyses ad Pharaonem,
<pb n="0291D"/>
affligitur magis populus Dei. Ex quo in animam
hominis sermo Dei <emph>366</emph> perlatus fuerit, acrius callidus
hostis consurgit, et majora vitia, quibus vincatur,
immittit. Prius vero quam veniret sermo, qui
argueret vitia, in pace durabant. Sed ubi sermo Dei
facere coeperit uniuscujusque discrimen, tunc conturbatio
magna consurgit.
</p>
        </div2>

<div2>
          <head>CAPUT XII. <hi>De virga in draconem versa.</hi> </head>

<pb n="0292A"/>
<p>1. Projecit deinde Moyses virgam coram Pharaone,
et serpens factus devoravit serpentes Aegyptiorum,
significans quod verbum caro fieret, qui serpentis
diri venena evacuaret per remissionem et indulgentiam
peccatorum. Virga est enim verbum Dei rectum,
regale, plenum potestatis, insigne imperii.</p>
<p>2. Virga serpens facta est, quoniam qui erat Fliius
Dei, ex Deo Patre natus, filius hominis factus est,
natus ex virgine, qui quasi serpens exaltatus in crucem,
medicinam vulneribus infudit humanis. Unde
ipse Dominus ait: <hi>Sicut Moyses exaltavit serpentem
in deserto, ita exaltari oportet Filium hominis <note>(Joan.
III)</note>
            </hi>.</p>
<p>
            <pb n="0292B"/>
          </p>
<p>3. Virga enim Moysi, in draconem conversa, magorum
absorbuit virgas; et Christus post gloriae suae
dignitatem factus est obediens usque ad mortem, et
per ipsam mortem carnis consumpsit aculeum mortis,
attestante propheta: <hi>Ero mors tua, o mors, ero morsus
tuus, inferne <note>(Osee XIII)</note>
            </hi>.</p>
</div2>

<div2>
          <head>CAPUT XIII. <hi>De obduratione Pharaonis.</hi> </head>

<p>1. Induravit Dominus cor Pharaonis, scilicet quia
diabolum ita induravit post peccatum, ut poenitentiae
compunctione nunquam emolliatur, sicut in Job de
eo scriptum est: <hi>Indurabitur, quasi lapis <note>(Job. XLI)</note>
            </hi>.
<emph>367</emph> </p>
        </div2>

<div2>
          <head>CAPUT XIV. <hi>De decem plagis.</hi> </head>
<p> 1. Dehinc inferuntur plagae in Aegyptum. Licet
<pb n="0292C"/>
illa in Aegyptiis corporaliter gesta sunt, spiritualiter tamen
nunc geruntur in nobis. Aegyptus namque saeculi
forma est. Prima plaga, in qua primo aquae vertuntur
in sanguinem. Aquae Aegyptiae erratica, et lubrica
philosophorum sunt dogmata.</p>
<p>2. Quae merito in sanguinem vertuntur, quia in
rerum causis carnaliter sentiunt. Sed ubi crux Christi
mundo huic lumen veritatis ostendit, hujusmodi
eum correptionibus arguet, ut ex qualitate poenarum
proprios agnoscat errores.</p>
<p> 3. In secunda vero plaga ranae producuntur, quibus
indicari figulariter arbitrantur carmina poetarum,
qui inani quadam, et inflata modulatione, velut
ranarum sonis et cantibus mundo huic deceptionis
fabulas intulerunt. Rana est enim loquacissima vanitas;
<pb n="0292D"/>
ad nihil enim aliud animal ipsum utile est,
nisi quod sonum vocis improbis et importunis clamoribus
reddit.</p>
<p> 4. Post haec cyniphes producuntur. Hoc animal
quidem pennis suspenditur per aera volitans; sed
ita subtile est, et minutum, ut oculi visum, nisi acute
cernentis, effugiat. Corpus autem cui insederit acerbissimo
<pb n="0293A"/>
terebrat stimulo, ita ut quem volantem
quis videre non valet, sentiat statim stimulantem.</p>
<p>5. Hoc ergo animalis genus subtilitati haereticae
comparatur: quae subtilibus verborum stimulis animas
terebrat, tantaque calliditate circumvenit, ut
deceptus quisque nec videat, nec intelligat, unde
decipiatur. Quod vero in tertio signo magi cessaverunt
dicentes: <hi>Hic digitus est Dei;</hi> magi illi typum
haereticorum atque animositatem habuerunt. <emph>368</emph>
          </p>
<p>6. Declarat hoc Apostolus, dicens: <hi>Sicut
Jannes, et Mambres restiterunt Moysi, sic et hi resistunt
veritati; homines mente corrupti, et reprobi circa fidem,
sed ultra non proficient. Dementia eorum manisfesta
erit omnibus, sicut et illorum fuit <note>(II Tim. III, 8)</note>
            </hi>. Hi
<pb n="0293B"/>
autem, qui per ipsam corruptionem mentis inquietissimi
fuerunt, in signo tertio defecerunt, fatentes
sibi adversum esse Spiritum sanctum, qui erat in
Moyse.</p>
<p>7. Tertio enim loco ponitur Spiritus sanctus, qui
est digitus Dei. Unde et illi deficientes in tertio signo,
dixerunt: <hi>Digitus Dei est hic.</hi> Sicut autem conciliatus
et placatus Spiritus sanctus praestat requiem
mitibus et humilibus corde, ita contrarius adversus
immites ac superbos inquietudinem exagitat, quam
inquietudinem muscae illae brevissimae significaverunt,
sub quibus magi Pharaonis defecerunt, dicentes: <hi>Digitus Dei est hic.</hi> </p>
<p> 8. Quarto loco muscis Aegyptus percutitur. Musca
enim nimis insolens et inquietum animal est, in qua
<pb n="0293C"/>
quid aliud quam insolentes curae desideriorum carnalium
designantur? Aegyptus ergo muscis percutitur,
quia eorum corda qui hoc seculum diligunt
desideriorum suorum inquietudinibus feriuntur.</p>
<p> 9. Porro Septuaginta interpretes cynomyiam, id
est, caninam muscam posuerunt, per quam canini
mores significantur, in quibus humanae mentis voluptas
et libido arguitur carnis. Potest quidem hic
locus significare etiam per muscam caninam forensem
hominum eloquentiam, qua veluti canes alterutrum
se lacerant.</p>
<p>10. Jam vero quinto in loco animalium nece, vel
pecudum Aegyptus verberatur. Vecordia in hoc arguitur,
stultitiaque mortalium, qui, tanquam irrationabilia
pecora, cultum et vocabulum Dei imposuerunt
<pb n="0293D"/>
figuris, non solum hominum, sed et pecudum,
ligno et lapidibus impressis, Ammonem Jovem in
ariete venerantes, et Anubem in cane, Apin quoque
colentes in tauro, et caetera quoque quae Aegyptus
deorum suorum portenta miratur; et in quibus cultum
credebant inisse divinum, in his viderunt miseranda
supplicia. <emph>369</emph>
          </p>
<p>11. Ulcera post haec et vesicae turgentes
cum fervore sexto in verbere producuntur. In ulceribus
<pb n="0294A"/>
arguitur dolosa hujus saeculi et purulenta malitia,
in vesicis tumens et inflata superbia, in fervoribus
ira ac furoris insania. Hucusque enim talia
per errorum suorum figuras mundo supplicia temperantur.</p>
<p>12. Post haec vero verbera veniunt de supernis,
scilicet voces, tonitrua, et grando, et ignis discurrens.
In tonitruis enim increpationes, ac divinae
correptiones intelliguntur, quia non cum silentio
verberat; sed dat voces, et doctrinam coelitus mittit,
per quam possit culpam suam castigatus agnoscere
mundus.</p>
<p>13. Dat et grandinem, per quam tenera adhuc
vastentur nascentia vitiorum. Dat et ignem, sciens
esse spinas et tribulos, quos debeat ignis ille depasci.
<pb n="0294B"/>
De quo dicit Dominus: <hi>Ignem veni mittere in
terram <note>(Luc. XII)</note>
            </hi>. Per hunc enim ignem incentiva voluptatis
et libidinis consumuntur.</p>
<p> 14. Quod autem locustarum octavo in loco fit
mentio, putatur a quibusdam per hoc genus plagae
dissidentis a se et discordantis humani generis inconstantia
confutari. Alio quoque sensu locustae pro
mobilitate levitatis accipiendae sunt, tanquam vagae
et salientis animae in saeculi voluptates.</p>
<p>15. Nona plaga tenebrae factae sunt, sive ut mentis
eorum caecitas arguatur, sive ut intelligant divinae
dispensationis et provindentiae obscurissimas esse
rationes. Posuit enim Deus tenebras latibulum suum <note>(Psalm. XVII)</note>,
quas illi audacter et temere perscrutari
cupientes, et alia ex aliis asserentes, in crassas
<pb n="0294C"/>
et palpabiles ignorantiae tenebras devoluti sunt.</p>
<p>16. Ad ultimum delentur primogenita Aegyptiorum,
sive principatus, et potestates, et mundi rectores
tenebrarum harum, sive auctores et inventores
falsarum, quae in hoc mundo fuerunt, religionum,
quas Christi veritas cum suis exstinxit et delevit
auctoribus.</p>
<p>17. Porro quod sequitur: <hi>In diis eorum faciam
judicium,</hi> illud Hebraei autumant, quod nocte qua
egressus est populus omnia in Aegypto templa destructa
sunt, sive motu terrae, sive tactu fulminum.
Spiritualiter autem dicimus, quod egredientibus nobis
ex <emph>370</emph> Aegypto errorum idola corruant, et
omnis perversorum dogmatum cultura quatiatur.
</p>
        </div2>

<div2>
          <head>CAPUT XV. <hi>De Pascha.</hi> </head>

<pb n="0294D"/>
<p>1. Interea fit pascha: in occisione agni occiditur
Christus, de quo in Evangelio dicitur: <hi>Ecce agnus
Dei, ecce qui tollit peccata mundi <note>(Joan. I)</note>
            </hi>. Vespere
immolatur agnus, in vespera mundi passus est Dominus.
Prohibentur qui pascha faciunt ossa frangere;
non franguntur in cruce ossa Domini, attestante
evangelista, qui ait: <hi>Os ejus non comminuetis (Joan.
<pb n="0295A"/>
19)</hi>. Sanguine agni illiniuntur Israelitarum postes,
ne vastator angelus audeat inferre perniciem.</p>
<p>2. Signantur signo dominicae passionis in frontibus
fideles populi ad tutelam salutis, ut hi soli ab
interitu liberentur, qui cruore dominicae passionis
corde et fronte signati sunt, qui etiam opere loquuntur: <hi>Signatum est super nos lumen vultus tui, Domine.</hi> 
Unde et appellatur ipsa solemnitas <hi>Phase,</hi> quod
nos <hi>transitum</hi> possumus vocare, eo quod de pejoribus
ad meliora pergentes, tenebrosam Aegyptum
derelinquimus.</p>
<p>3. Quod autem ait de agni illius esu: <hi>Omnis alienigena
non comedet ex eo, et in una domo comedetur,
nec efferetis de carnibus ejus foras,</hi> hoc de Christi
corporis sacramento, cujus agnus ille figuram obtinuit,
<pb n="0295B"/>
proprie tenetur scriptum: cujus corpus et
sanguis in una domo, id est, in una Ecclesia vesci
praecipitur, nec efferri foras, in plebibus scilicet
haereticorum, quae ab eadem Ecclesiae catholicae
unitate foris vagantur.
</p>
        </div2>

<div2>
          <head>CAPUT XVI. <hi>De thesauris Aegyptiorum.</hi> </head>

<p>1. Praecepit dehinc populo Deus per Moysen, ut
ab Aegyptiis sibi commodata peterent, quae auferrent.
Sicque Moyses et populus proficiscens, auro
et argento spoliavit Aegyptios jussu Domini Dei, nihil
injuste jubentis.</p>
<p>2. Quid ergo haec praefiguraverint, nisi quod in
auro, et argento, ac veste Aegyptiorum significatae
sunt quaedam doctrinae, <emph>371</emph> quae ex ipsa consuetudine
gentium non inutili studio discuntur? Sed sive
<pb n="0295C"/>
hoc significet, sive illud, quod ex ipsis gentibus animae
pretiosae, tanquam vasa aurea et argentea cum
suis utique corporibus, quod vestes significant, adjunguntur
populo Dei, ut simul de hoc saeculo, tanquam
de Aegypto, liberentur.
</p>
        </div2>

<div2>
          <head>CAPUT XVII. <hi>De azymis.</hi> </head>

<p>1. Quod vero ait, fermento sublato, sic profectos
esse filios Israel de Aegypto, hoc et a nobis modis
omnibus, si fieri potest, elaborandum est, ut exeuntes
a saeculi hujus illecebris, non ambulemus in fermento
veteris malitiae et nequitiae, sed in azymis
sinceritatis et veritatis, quod est in novi hominis
conversatione, relicto pristino homine cum vitiis
suis.</p>
<p>
            <pb n="0295D"/>Et illi quidem septem diebus azyma comedebant.
Nos vero si simpliciter, et pure versemur in
his septem diebus, quibus mundus iste peragitur,
qui semper in suo ordine revolvuntur, et quotidie,
nobis agnus occiditur, et pascha quotidie celebratur,
si fermentum malitiae, et nequitiae non habemus, si
innovati, nihil ex veteris corruptionis malitia facere
delectemur.</p>
<p>3. Nam quid est aliud fermentum, nisi corruptio
naturae? quod et ipsum prius a naturali dulcedine recedens,
<pb n="0296A"/>
adulterino acrore corruptum est. In hac nobis
praecipitur mansione, ut semper egressionis ex
Aegypto memores simus, ut celebremus pascha, id
est, transitum nostrum de prioribus ad meliora, et
primogenita nostri uteri, id est, nostrorum operum
cunctarumque virtutum principium Domino consecremus.
</p>
        </div2>

<div2>
          <head>CAPUT XVIII. <hi>De columna ignis, et nube.</hi> </head>
<p> 1. Jam tunc videtur Dominus nocte in columna
ignis, et per diem <emph>372</emph> in columna nubis, praecedens
populum, et dux itineris factus. Nubes ista praecedens
Christus est: idem etiam columna, quia rectus,
et firmus, et fulciens infirmitatem nostram. Per noctem
lucens, per diem non lucens, ut qui non vident
<pb n="0296B"/>
videant, et qui vident caeci fiant <note>(Joan. IX, 39)</note>.</p>
<p>2. Potest et sic non incongrue accipi, quod Christi
sacramentum tanquam in die manifestatum est in
carne, tanquam in nube; in judicio vero, tanquam
in terrore nocturno, quia tunc erit magna tribulatio
saeculi tanquam ignis, et lucebit justis, et ardebit
injustis.
</p>
        </div2>

<div2>
          <head>CAPUT XIX. <hi>De divisione maris</hi> </head>

<p>1. Sequentibus inde Aegyptiis, percutit Moyses
virga aquas, et transierunt filii Israel per medium
mare Rubrum. Quid mare Rubrum, nisi baptismus
est Christi sanguine consecratus? Hostes sequentes
cum rege, qui a tergo moriuntur, peccata sunt praeterita,
<pb n="0296C"/>
quae delentur, et diabolus, qui in spirituali
baptismo suffocatur. Premunt quidem Aegyptii; urgent
et instant peccata, sed usque ad aquam.
</p>
        </div2>

<div2>
          <head>CAPUT XX. <hi>De cantico.</hi> </head>

<p>1. Post transitum Rubri maris canit canticum populus
Deo, Aegyptiis et Pharaone submersis. Non
aliter et fideles, postquam de lavacro conscendunt,
exstinctis peccatis, hymnum in voce gratulationis
emittunt, dicentes: <hi>Cantemus Domino, gloriose enim
honorificatus est; equum et ascensorem projecit in
mare.</hi> </p>
<p>2. Quod tamen melius et dignius ille dicit qui habuerit
tympanum in manu sua, sicut Maria, id est,
carnem suam crucifixerit cum vitiis et concupiscentiis
<pb n="0296D"/> <note>(Gal. V)</note>,
et mortificaverit membra sua quae sunt
super terram <note>(Coloss. III)</note>.</p>
<p>3. Jam dehinc ducitur post maris transitum populus
per desertum. Baptizati scilicet omnes per
mundum, non perfruentes promissa patria; sed quod
non vident, sperando, et per patientiam <emph>373</emph> exspectando,
tanquam in deserto sunt, et illic laboriosae et
periculosae tentationes, ne revertantur corde in Aegyptum,
nec ibi tandem Christus deserit, nam et illa columna
non recedit.
</p>
        </div2>

<div2>
          <head>CAPUT XXI. <hi>De aquis amaris.</hi> </head>

<pb n="0297A"/>
<p> 1. Egresso populo de mari Rubro, occurrit eremus,
in qua tribus diebus ingredientes non habuerunt
aquam, et pervenerunt ad fontem Marah, qui ex
amaritudine nomen accepit. Murmurat populus videns
aquas, et potare non sustinens. Mittit lignum Moyses
in aquas, et factae sunt dulces. Intellige amaras aquas
occidentis litterae et legis habere figuram.</p>
<p>2. Quibus si immittatur confessio crucis, et passionis
dominicae sacramentum jungatur, tunc efficitur
aqua Marae suavis, et amaritudo litterae vertitur in
dulcedinem intelligentiae spiritualis. Unde et scriptum
est: <hi>Constituit Dominus populo suo legem, et judicia,
et tentavit eum.</hi> </p>
<p>
            <pb n="0297B"/>
          </p>
<p>3. Alio quoque sensu, quod aquae Marae, ligno in
se suscepto, dulcescunt, indicium erat amaritudinem
gentium per lignum crucis Christi in usum dulcedinis
quandoque esse vertendam.</p>
<p>4. Sciendum vero juxta superiorem sensum, quod
primum ductus est Israel ad aquas salsas et amaras,
et ligno monstrato a Domino dulcibus effectis, postea
venitur ad fontes. Primo enim ducitur populus Israel
ad litteram legis, in qua donec permanet, de amaritudine
recedere non potest.
</p>
        </div2>

<div2>
          <head>CAPUT XXII. <hi>De duodecim fontibus.</hi> </head>
<p> 1. Cum ergo per lignum vitae dulcis fuerit effecta,
et intelligi <emph>374</emph> lex spiritualiter coeperit, tunc de Veteri
Testamento transitur ad novum, et venitur ad duodecim
<pb n="0297C"/>
apostolicos fontes. Ubi arbores erant septuaginta
palmarum. Non enim duodecim soli apostoli
fidem Christi praedicaverunt, sed et alii septuaginta
missi ad praedicandum verbum Dei referuntur, per
quos palmas victoriae Christi mundus agnosceret.</p>
<p> 2. Siquidem et isti duodecim fontes, septuaginta
palmarum arbores irrigantes, apostolicam gratiam
praefigurant, populos in septenario numero decuplato
rigantem, ut per septiforme Spiritus donum legis
decalogus impleatur.
</p>
        </div2>

<div2>
          <head>CAPUT XXIII. <hi>De cibis alitum, et manna.</hi> </head>
<p> 1. Murmurat interea populus in deserto propter
famem, et conversus procul in nube respexit gloriam
Dei. Aspexitque vespere coturnicem, et mane diei alterius
<pb n="0297D"/>
manna. Quid enim per volucrum escas, nisi
praedicationes divinitus missae intelliguntur? Quae
<pb n="0298A"/>
transcurrunt per verba sonantia, quasi per aerem volatilia
pennata, quibus per fidem pascuntur hi qui ad
patriam regni coelestis pervenire contendunt.</p>
<p>2. Potest quidem et volucrum esca veteris significare
legis eloquia, quae plebem carnalem, tanquam
carne, alebat per verba divinitus missa, quasi per
volatilia. Unde et vespere dantur, quia cuncta quae
carnaliter illis concessa sunt finem erant habitura.</p>
<p>3. Manifestato autem lumine fidei datur manna populo.
Manna utique, quod est Christus, qui tanquam
panis vivus de coelo descendit, qui per nubes evangelicas
universo orbi pluitur, non jam <emph>375</emph> murmuranti
populo, et tentanti Synagogae, sed credenti et in
illo spem ponenti datur Ecclesiae. Hoc est autem
manna indeficiens, hic est panis coeli, et verus cibus
<pb n="0298B"/>
angelorum, quo Dei verbum corruptibiles incorruptibiliter
pascit, quod ut manducaret homo, caro factum
est, et habitavit in nobis.</p>
<p>4. Quo etiam qui vescuntur, spiritualiter vivunt.
Nam illi veterem figuram carnaliter accipientes
mortui sunt. Non incongrue per manna etiam coelestia
significantur eloquia. Unde et interpretatio nominis
sic sonat; manna enim interpretatur, <hi>quid est
hoc?</hi> Cum enim audimus legem Dei recitari in ecclesia,
interrogamus doctores dicentes: <hi>Quid est hoc?</hi> 
Hoc autem manna minutum erat, sicut semen coriandri,
et suave. Quid verbo Dei minutius? quidve
subtilius? aut quid dulcius et suavius eloquiis Dei,
quae sunt super mel et favum <note>(Psalm. CXVIII)</note>?</p>
<p> 5. Sed quid est quod sexta die duplum colligi jubetur,
<pb n="0298C"/>
quod etiam sufficiat in Sabbato? Sexta dies ista
est sexta aetas mundi, in quo nunc sumus. In hac ergo
duplum colligit, qui propter spem vitae aeternae verbum
Dei audit et facit; in hac duplum recondit, qui
bene vivit, et aliis misericordiam praebet.</p>
<p> 6. Quod et reponebatur pro sabbato, non corrumpebatur.
Bona enim opera facta propter futuram
requiem in futuro saeculo permanent. Qui vero infideles
erant, et praeter causam Sabbati servabant de
manna, ebulliebant ex eo vermes, et computrescebat;
sic et qui propter praesentem vitam et amorem saeculi
thesaurizant, his ille vermis ebullit qui nunquam
moritur. Isti sunt vermes quos generat avaritia, et
divitiarum caeca cupiditas his qui habent pecunias,
et videntes in necessitate fratres suos, claudunt ab
<pb n="0298D"/>
eis viscera sua.</p>
<p> 7. Sed et iis qui post susceptum verbum Dei peccant,
<pb n="0299A"/>
efficitur ipsum verbum Dei vermis, qui eorum
semper conscientiam fodiat, et arcana pectoris rodat.
Quanquam et vermis sit Christus, <emph>376</emph> ipso loquente: <hi>Ego autem sum vermis, et non homo 
 <note>(Psalm.
XXI)</note>
            </hi>. Sicut enim ipse est aliis in ruinam, aliis in resurrectionem,
ita et ipse in manna fidelibus quidem
dulcedo mellis, infidelibus vermis efficitur.</p>
</div2>

<div2>
          <head>CAPUT XXIV. <hi>De petra virga percussa.</hi> </head>
<p> 1. Post manna queritur populus sub ardore sitis,
et fons de petra erupit. Eadem autem petra, quae
percussa aquam evomuit, Christi figuram habuit. Quo
aperto, aquae cunctae fluxerunt, ad quem velut virga
lignum passionis accessit, ut emanaret credentibus
gratia. Percussa enim petra fons manavit. Percussus
<pb n="0299B"/>
in cruce Christus sitientibus lavacri gratiam, et donum
Spiritus sancti effudit.</p>
<p>2. Petram enim istam figuram habuisse Christi
probat Apostolus, cum dixit: <hi>Bibebant autem de spirituali
consequenti eos petra, petra autem erat Christus.</hi> 
Quod autem sitiens populus propter aquam murmurat
adversus Moysen, et propterea jubet ei Deus ut
ostendat eis petram, de qua bibant, quid hoc significat,
nisi quia si quis est qui legens Moysen murmurat
adversus eum, et displicet ei lex quae secundum litteram
est scripta, ostendit et Moyses petram, qui est
Christus, et adducit eum ad ipsam, ut inde bibat, et
reficiat sitim suam?
</p>
        </div2>

<div2>
          <head>CAPUT XXV. <hi>De pugna Amalech.</hi> </head>
<p>
            <pb n="0299C"/> 1. Post haec Moyses ascendit in montem, Josue
contra Amalech militat, tenet virgam Moyses, brachiaque
sua in modum crucis extendit. Sicque hostis,
id est, diabolus, vitam coelestis patriae intercludere
molitus, signo crucis dominicae superatur. Dum levaret
manus Moyses, vincebat Israel; rursus si inclinasset,
superabat Amalech. <emph>377</emph> Elevantibus enim
nobis actus nostros ad coelum, rectores tenebrarum
subjiciuntur.</p>
<p> 2. At contra remissis orantes manibus, hoc est,
terrenam conversationem sectantes, hostis victor
insequitur, sedet Moyses super lapidem, qui in Zacharia
septem habebat oculos <note>(Zach. III)</note>, et in Samuelis
volumine appellatur Lapis adjutorii <note>(I Reg.
VII)</note>, et utramque manum ejus, Aaron et Hur, quasi
<pb n="0299D"/>
duo populi, aut duo Testamenta, sustentant.
</p>
        </div2>

<div2>
          <head>CAPUT XXVI. <hi>De cognato Moysis.</hi> </head>
<p> 1. Devicto autem Amalech, supervenit Jethro socer
Moysis, adducit Sephoram, id est, Ecclesiam,
utrumque filium ex utroque populo procreatum. Dat
<pb n="0300A"/>
Moysi consilium septuaginta seniorum. Audit eum
Moyses, et facit quaecunque dicit. Ubi magnae admirationis
est, ut Moyses propheta Deo plenus, qui cum
Domino facie ad faciem loquebatur, ab homine gentili
consilium acciperet, et faceret omnia quaecunque
diceret illi, nisi ut formam humilitatis populorum
principibus daret, et futuri sacramenti designaret
imaginem.</p>
<p>2. Sciebat enim quandoque futurum quod per
populum ex gentibus congregatum ea quae in lege
deerant, eo suggerente, complerentur, bonumque et
spiritualem intellectum afferret ad legem Dei, et
sciebat quia audiret eumdem populum lex, et faceret
omnia quaecunque diceret, legisque diminutio, suggerente
Evangelio, compleretur.
</p>
        </div2>

<div2>
          <head>CAPUT XXVII. <hi>De ascensione Moysis in montem.</hi> </head>

<pb n="0300B"/>
<p> 1. Successit itaque post haec populus quadragesima
septima die egressionis <emph>378</emph> ex Aegypto ad
montem Sina, ibique Moyses ascendit ad Dominum,
et Dominus ad eum descendit. Mons quippe altitudo
contemplationis nostrae est, in qua ascendimus, ut ad
ea quae ultra infirmitatem nostram sunt intuenda sublevemur.
Sed in hanc Dominus descendit, quia
sanctis multum proficientibus parum de se aliquid
eorum sensibus aperit.</p>
</div2>

<div2>
          <head>CAPUT XXVIII. <hi>De tonitruis et fulguribus.</hi> </head>

<p>1. Jam deinde quinquagesima die post actum pascha
data est lex Moysi. Ita et quinquagesima die
<pb n="0300C"/>
post passionem Domini, quam pascha illud praefigurabat,
datus est Spiritus sanctus, promissus Paracletus,
descendens super apostolos, et qui cum eis erant,
in centum viginti Mosaicae aetatis numero constitutos;
et divisis linguis credentium, totus evangelica praedicatione
mundus impletus est.</p>
<p>2. Dicitur illic lex scripta digito Dei. Et Dominus
dicit de Spiritu sancto: <hi>In digito Dei ejicio daemonia.</hi> 
Aspicit illuc cunctus populus voces, et lampades,
montemque fumantem, tonitrua, et fulgura, clangoremque
buccinae perstrepentem. In vocibus namque
et tonitruis clamor praedicantium intelligitur, in lampadibus
claritas miraculorum, in sonitu buccinae fortis
praedicatio sanctorum.</p>
<p> 3. Quae omnia in adventu Spiritus sancti completa
<pb n="0300D"/>
sunt, quando omnes discipuli Christi in varietate
linguarum praeceptis et signis intonuerunt. Interpretatur
autem Sinai rubus, quod significat Ecclesiam,
in qua et Dominus loquitur Moysi. Quod autem legem
daturus Dominus, in igne et fumo descendit, hoc
significat, quia et fideles claritatis suae ostensione
<pb n="0301A"/>
illuminat, et infidelium oculos per fumum erroris
obscurat.</p>
<p>4. Quod vero videtur in caligine, hoc significat,
quia impii, qui terrena sapiunt, caligine malitiae eum
descendentem, id est, <emph>379</emph> in humilitate nascentem,
non cognoverunt. Alias in caligine visus legem dedit,
quia veritatem suae legis non secuturis infidelibus
quasi per caliginem dixit: <hi>Ut videntes non videant,
et audientes non audiant.</hi> 
</p>
        </div2>

<div2>
          <head>CAPUT XXIX. <hi>De decem verbis.</hi> </head>
<p> 1. Dat igitur inde Dominus Moysi legem innocentiae
nostrae, et cognitionis suae. Eamdemque in decem
verba constituit, et saxeis tabulis digito suo
scripsit. Et haec quidem praecepta ita sunt distributa,
<pb n="0301B"/>
ut tria pertineant ad dilectionem divinae Trinitatis,
septem vero ad amorem fraternum, quibus
societas humana non laeditur.</p>
<p> 2. Primum Decalogi mandatum ad Deum Patrem
pertinet, dum dicit: <hi>Dominus Deus tuus Deus unus
est.</hi> Utique ut haec audiens, unum Deum Patrem
colas, et in multos fictos deos fornicationem tuam
non effundas. In hoc praecepto prohibetur coli aliqua
in figmentis hominum Dei similitudo, non quia non
habet imaginem Deus, sed quia nulla imago ejus
coli debet, nisi illa quae et hoc est quod ipse, nec
ipsa pro illo, sed cum illo.</p>
<p> 3. Secundum praeceptum ad Filium pertinet,
dum dicit: <hi>Non assumes nomen Domini Dei tui in
vanum.</hi> Creatura enim mutabilis est, ac propterea
<pb n="0301C"/>
dicitur: <hi>Omnis creatura vanitati subjecta est.</hi> Ergo,
ne quisquam Filium Dei Verbum, per quod facta
sunt omnia, putaret esse creaturam, ideo dicitur: <hi>Non accipies in vanum nomen Domini Dei tui;</hi> 
 id
est, ne aestimes creaturam esse Filium Dei, quoniam
omnis creatura vanitati subjecta est; sed credas
eum esse aequalem Patri, Deum de Deo, verum
Verbum, per quem omnia facta sunt. <emph>380</emph>
          </p>
<p>4. Tertio praecepto legis insinuatur de observatione
Sabbati, quod ad Spiritum sanctum pertinet,
cujus dono requies nobis sempiterna promittitur.
Nam quia Spiritus sanctus dicitur, in quo
nobis requies aeterna promittitur, propterea et septimum
diem sanctificavit Deus. In aliis enim diebus
operum non est nominata sanctificatio, nisi in Sabbato,
<pb n="0301D"/>
ubi dicitur: <hi>Requievit Deus.</hi> </p>
<p>5. Proinde igitur hoc mandatum pertinet ad Spiritum
<pb n="0302A"/>
sanctum, tam propter nomen sanctificationis,
quam etiam propter aeternam requiem ad donum
Spiritus sancti pertinentem. Dicitur enim ibi: <hi>Memento
ut diem Sabbati sanctifices: sex diebus operaberis,
et facies omnia opera tua; septimus autem dies
Sabbatum est nomini Dei tui, non facies omne opus.</hi> </p>
<p> 6. In sex dierum opere sex millium annorum
operatio continetur. In septimo vero requies illius
beati regni et tempus ostenditur, quod carnaliter
Judaei sapientes et celebrantes peccant. Et hoc ne
nos ad fidem mendacii fallentis aptemus, clamat per
prophetam Deus: <hi>Neomenias et Sabbata vestra odivit
anima mea <note>(Isai. I)</note>
            </hi>.</p>
<p>7. Quomodo ergo sanctificata erunt Sabbata illa,
quae odivit Deus? Illud ergo Sabbatum est sanctificatum
<pb n="0302B"/>
ubi post bona vitae hujus opera requies
nobis aeterna promittitur. Ideoque quidquid agimus,
si propter futuri saeculi requiem facimus, veraciter
Sabbatum observamus, non ut jam in ista vita nos
requiescere aestimemus, sed ut omnia quae bene
operamur, non habeant intentionem, nisi in requiem
sempiternam.</p>
<p>8. Post haec tria praecepta, quae ad Deum pertinent,
septenarius succedit numerus mandatorum
ad dilectionem proximi pertinens, et incipit ab honore
parentum. Quod tamen in ordine quartum est: <hi>Honora patrem tuum et matrem tuam.</hi> 
 A parentibus
enim suis homo aperit oculos, et haec vita ab eorum
dilectione sumit exordium. Inde hoc mandatum
primum est in septem, sicut et Dominus in Evangelio
<pb n="0302C"/>
ait: <hi>Honora patrem tuum et matrem tuam,
quod est mandatum primum <note>(Matth. XV)</note>
            </hi>. <emph>381</emph>
          </p>
<p>9. Sed quomodo primum quod quartum,
nisi quia, ut praedictum est, in septenario numero,
qui pertinet ad dilectionem proximi, primum est in
altera tabula? nam ideo duae tabulae legis datae sunt.
Jubetur ergo in hoc praecepto filiis honorare parentes,
neque contumeliosos illis existere, sed officio pietatis
reverentiam debitam praestare. Nam qui parentibus
honorem deferre non novit, quibus parcere poterit,
aut quomodo alios diligere poterit, qui suos odit?</p>
<p> 10. Quintum: <hi>Non occides.</hi> Etenim non solum
opere perpetrans homicidium facit, sed etiam et
qui incurrit in eum esurientem, vel nudum, qui
mori possit, nisi indumentum cibumque porrigendo
<pb n="0302D"/>
subveniat, et idem homicida tenebitur.</p>
<p>11. Sextum: <hi>Non moechaberis,</hi> id est, ne quisquam
<pb n="0303A"/>
praeter matrimonii foedus aliid feminis misceatur ad
explendam libidinem. Nam specialiter adulterium facit
qui praeter suam conjugem ad alteram accedit.</p>
<p>12. Septimum: <hi>Non furtum facies,</hi> quod est vitium
rapacitatis.</p>
<p>13. Octavum: <hi>Non falsum testimonium dices,</hi> quod
est crimen mendacii et falsitatis.</p>
<p>14. Nonum: <hi>Non concupisces uxorem proximi tui.</hi> 
In hoc praecepto vetat intentionem adulterinae cogitationis.
Nam aliud est facere aliquid tale praeter
uxorem, aliud non appetere alienam uxorem. Ideo
duo praecepta sunt, <hi>Non moechaberis,</hi> et, <hi>Non concupisces
uxorem proximi tui.</hi> </p>
<p>15. Decimum: <hi>Non concupisces rem proximi tui.</hi> 
In quo praecepto damnat ambitionem saeculi, et refrenat
<pb n="0303B"/>
concupiscentiam rerum. Itaque horum primum
prohibet superstitionem, secundum errorem,
tertium interficit saeculi amorem, quartum impietatem,
quintum crudelitatem, sextum allidit fornicationem,
septimum rapacitatem, octavum perimit falsitatem,
nonum adulterii cogitationem, decimum
mundi cupiditatem.</p>
<p> 16. Inter haec igitur omnia decem praecepta solum
ibi quod de Sabbato positum est figurate observandum
praecipitur. Quam <emph>382</emph> figuram nos intelligendam,
non etiam per otium corporale celebrandam,
suscepimus. Reliqua tamen ibi praecepta proprie
praecepta sunt, quae sine ulla figurata significatione
observantur. Nihil enim mystice significant, sed sic
intelliguntur ut sonant. Et notandum quia sicut decem
<pb n="0303C"/>
plagis percutiuntur Aegyptii, sic decem praeceptis
conscribuntur tabulae, quibus regantur populi Dei.</p>
</div2>

<div2>
          <head>CAPUT XXX. <hi>De duabus tabulis.</hi> </head>

<p>1. Cur autem in duabus tabulis scripta est lex,
nisi aut propter duo Testamenta significanda, aut
propter illa duo praecepta dilectionis Dei, et dilectionis
proximi, in quibus tota lex pendet et prophetae?
Haec enim in tabulis singulis explicata sunt. In una
enim tria praecepta ad Dei pertinentia charitatem;
in altera vero septem pertinentia ad proximi societatem.
</p>
        </div2>

<div2>
          <head>CAPUT XXXI. <hi>De lapideis tabulis.</hi> </head>

<p>1. Sed cur lapideae eaedem tabulae fuerint, nisi ad
<pb n="0303D"/>
significandum cor Judaeorum lapideum? Per lapidis
insensibilitatem demonstravit duram eorum mentis
stoliditatem, de qua propheta dicit: <hi>Auferam ab eis
cor lapideum, et dabo eis cor carneum <note>(Ezech. XXXVI)</note>
            </hi>.</p>
<p>2. Unde Apostolus: <hi>Non in tabulis lapideis, sed
in tabulis cordis carnalibus <note>(II Cor. III)</note>
            </hi>. Neque enim
<pb n="0304A"/>
hoc tabulae carnales volunt, ut carnaliter sapiamus,
sed quia in comparatione lapidis, qui sine sensu
est, caro sentit, idcirco per lapidis duritiem significatum
est cor non intelligens, et per carnalem sensibilitatem
significatum est cor intelligens.
<emph>383</emph> </p>
        </div2>

<div2>
          <head>CAPUT XXXII. <hi>De altari de terra.</hi> </head>
<p> 1. Quod autem additur ibi a Domino: <hi>Non facietis
vobis deos argenteos et aureos, altare de terra facietis
mihi.</hi> Altare enim de terra Deo facere est incarnationem
Mediatoris sperare; tunc quippe a Deo nostrum
munus accipitur, quando in hoc altari nostra
humilitas, id est, super dominicae incarnationis fidem
posuerit quidquid boni operatur; in altari ergo
de terra oblationum munus offerimus, si actus nostros
<pb n="0304B"/>
dominicae incarnationis fide solidamus.</p>
</div2>

<div2>
          <head>CAPUT XXXIII. <hi>De non sectis lapidibus faciendo.</hi> </head>
<p> 1. Deinde adjecit: <hi>Quod si altare lapideum feceris
mihi, non aedificabis illud de sectis lapidibus: si enim
levaveris super id cultrum, polluetur.</hi> Secti lapides hi
sunt qui unitatem scindunt, ac dividunt semetipsos
a societate fraterna per odium, vel schismata: tales
in corpore suo non recipit Christus, cujus corporis
figuram altaris illius constructio obumbrabat.</p>
<p>2. Isti vero non secti lapides, ex quibus altare
construi jubetur, hi sunt qui fidei morumque unitate
solidantur, de quibus dicit Apostolus: <hi>Vos estis lapides
vivi, coaedificati in domus spirituales.</hi> His non
est injectum ferrum, quia incorrupti sunt, et jacula
<pb n="0304C"/>
maligni ignita non receperunt; quique unum altare
faciunt, quia unitatem fidei vel concordiam charitatis
sequuntur.
<emph>384</emph> </p>
        </div2>

<div2>
          <head>CAPUT XXXIV. <hi>De non ascendendo ad id per gradus.</hi> </head>
<p> 1. <hi>Non ascendes per gradus ad altare meum,</hi> id
est, non gradatim unum alio praeferens, ad me pervenies,
neque priorem, neque posteriorem tempore
discernes, quia divisum et sequestratum unitatis
Dominum propitium non habebis. Hoc enim Ariani
faciunt, qui inseparabilem Patris, Filii, et Spiritus
sancti substantiam dividunt. Jam deinde quamplura
legis praecepta dantur, quibus omissis, quae opportuniora
sunt dicenda sunt.</p>
</div2>

<div2>
          <head>CAPUT XXXV. <hi>De Hebraeo sex annis serviente.</hi> </head>

<pb n="0304D"/>
<p>1. Praecipitur enim post haec in lege ut Hebraeus
puer, si forte in servitutem devenerit, sex annis
serviat, septimo vero anno liber dimittatur. Quod si
egredi a servitute noluerit propter uxorem et filios,
<pb n="0305A"/>
perforabitur auricula ejus subula, et erit servus in
saeculum.</p>
<p>2. Hoc de praesenti non dicitur saeculo, sed de futuro,
quia in sex aetatibus hujus saeculi servientes,
in septimo die, id est, aeterno Sabbato liberabimur,
si tamen voluerimus esse liberi, dum adhuc in saeculo
servimus peccato. Si autem noluerimus, perforabitur
nobis auricula in testimonium inobedientiae,
et cum uxore et filiis nostris, quos praetulimus
libertati, id est, cum carne et operibus ejus, jugiter
peccati servi erimus in aeternum.
<emph>385</emph> </p>
        </div2>

<div2>
          <head>CAPUT XXXVI. <hi>De talione.</hi> </head>

<p>1. Illud vero quid significat, quod in hac lege
oculum pro oculo dari jubetur? Oculus enim est
<pb n="0305B"/>
quisque doctor, tanquam vitae demonstrans iter.
Idem autem si intentionem auditoris per aliquam
perniciosam doctrinam conetur exstinguere, si oculum
laedat animae, et intellectum ejus turbet, auferatur
necesse est ab Ecclesiae praesulatu, et intellectus ejus
turbulentus ac ferox, qui scandalum fidei generat,
projiciatur.</p>
<p>2. Sed etsi quis dentem laesit auditoris, per quem
Scripturarum cibos comminuebat, et dividens spiritualiter
distinguebat, ut subtilem ex his ad interiora
animae transmitteret sensum; quisquis ergo hujusmodi
evellens dentem conatur a corpore Christi
praecidere, auferatur dens illi.</p>
<p> 3. De talibus enim dicitur: <hi>Dentes peccatorum
contrivisti <note>(Psalm. III)</note>
            </hi>, siquidem et manus pro manu,
<pb n="0305C"/>
et pes pro pede deposcitur. Manus est actio operantis,
pes est per quem inceditur ad bona opera vel
mala. Praecidatur ergo ille qui scandalum facit, non
solum in fide, sed etiam in actibus, qui per manum
significantur, aut offendiculum praebet, quo pedes
intelliguntur.</p>
<p>4. Recipiat etiam combustionem qui combussit,
et gehennae fraternam tradidit animam. Per quae
signacula ostenditur ut iste percussor, omnibus
detruncatus membris, a corpore excidatur Ecclesiae,
ut caeteri videntes timorem habeant, et non faciant
similiter.
</p>
        </div2>

<div2>
          <head>CAPUT XXXVII. <hi>De decimis et primitiis offerendis.</hi> </head>
<p>
            <pb n="0305D"/>
          </p>
<p>1. Jubetur quoque inter haec Israeliticus populus
decimas frugum, cunctarumque primitias rerum offerre
Domino. Spiritualiter <emph>386</emph> quippe primitiae
frugum, vel primogenitorum, principia bonorum
operum ostendunt, vel ipsam bonam voluntatem,
quae prior est opere, quam Pelagiani sibi tribuendo
offendunt. Deus autem, dum illa sibi a nobis jubet
offerri, indicat ad ipsius gratiam pertinere.</p>
<p>2. In decimis porro Domino offerendis denarius
numerus perfectionem significat, quia usque ad ipsum
<pb n="0306A"/>
numerus crescit; ideoque sicut in primitiis principia
voluntatum, ita in decimis consummationes nostrorum
operum ad Deum referre praecipimur, a quo et
boni operis initium et perfectionis percipimus effectum.</p>
<p> 3. Verum quod dixit: <hi>Primogenita asini mutabis
ove,</hi> per asinum quippe hoc loco immunditia, per
ovem vero innocentia designatur. Asini ergo primogenita
ove mutare est immundae vitae primordia
ad innocentiae simplicitatem convertere, ut postquam
omnia illa peccator egit, quae ut immunda Dominus
respuit, ea jam agendo proferat quae Dei sacrificio
ut munda imponat. Quod vero sequitur: <hi>Si non
redimes, occidetur,</hi> quia nimirum mens immunda, et
delictis obnoxia, si non fuerit in melius commutata,
<pb n="0306B"/>
necabitur morte perpetua.</p>
</div2>

<div2>
          <head>CAPUT XXXVIII. <hi>De vitulo combusto igni.</hi> </head>
<p> 1. Descendens itaque Moyses de monte cum tabulis,
dum audisset populum, quod fuerat ad idola
consecratus, indignos eos judicans accipere legem,
projecit de manibus suis tabulas, quibus confractis,
incendit vitulum quem plasmaverant.</p>
<p>2. Sed quid sibi velit iste vitulus quem fecerunt
sibi filii Israel in solitudine? Vel quid significet quod
Moyses ipsum vitulum igne combussit, minutatimque
concidit, et in aquam aspergens potum populo dedit?
Si enim tabulas, quas digito Dei, hoc est, operatione
Spiritus sancti, scriptas acceperat, ideo fregit quia
indignos eos quibus eas legeret judicavit; si denique
<pb n="0306C"/>
ut ab eis <emph>387</emph> ille vitulus penitus aboleretur, incendit
eum, et contrivit, et in aquam sparsit, atque
submersit, ut quid et potum hunc populo dedit?</p>
<p>3. Quem non excitet factum hoc ad quaerendam et
intelligendam propheticam significationem? Occurrat
ergo jam intentis mentibus quia diaboli corpus significabatur
in vitulo, id est, homines in omnibus
gentibus, quibus ad haec sacrilegia caput, hoc est,
auctor est diabolus.</p>
<p> 4. Aureum praeterea, quia videntur idololatriae
ritus velut a sapientibus instituti. De quibus dicit
Apostolus: <hi>Quoniam cognoscentes Deum, non sicut
Deum glorificaverunt, aut gratias egerunt, sed evanuerunt
in cogitationibus suis, et obscuratum est insipiens
<pb n="0306D"/>
cor eorum.</hi> </p>
<p>5. <hi>Dicentes enim se esse sapientes, stulti facti sunt,
et mutaverunt gloriam incorruptibilis Dei in similitudinem
imaginis corruptibilis hominis, et volucrum, et
quadrupedum, et serpentum <note>(Rom. I, 21, 22)</note>
            </hi>. Ex hac
quasi sapientia iste vitulus aureus, qualia solebant
Aegyptiorum etiam primates, et tanquam docti homines
adorare figmenta.</p>
<p>6. Hoc ergo vitulo significatum est omne corpus, id
est, omnis societas gentilium idololatriae deditorum.
<pb n="0307A"/>
Hanc sacrilegam societatem Dominus Christus illo
igne comburit, de quo in Evangelio ait: <hi>Ignem veni
mittere in terram <note>(Luc. XII)</note>
            </hi>, ut quoniam non est qui
se abscondat a calore ejus, dum in eum credunt
gentes, igne virtutis ejus diabolica eis forma solvatur.</p>
<p>7. Totum deinde corpus illud comminuitur, id est,
ab illa malae conspirationis conflatione discissum
verbo veritatis humiliatur, et comminutum in aquam
mittitur, ut eos Israelitae, id est, Evangelii praedicatores
ex baptismo in sua membra, id est, in dominicum
corpus transferant: quorum uni Israelitarum,
id est, Petro de ipsis gentibus dictum est sic: <hi>Macta
et manduca <note>(Act. X)</note>
            </hi>. Si <hi>macta et manduca,</hi> quare non
etiam, <hi>concide et bibe?</hi> ita iste vitulus per ignem zeli,
<pb n="0307B"/>
et aciem verbi, et aquam baptismi, ab eis potius
quos absorbere conabatur absorptus est.
<emph>388</emph> </p>
        </div2>

<div2>
          <head>CAPUT XXXIX. <hi>De interfectis tribus millibus.</hi> </head>
<p> 1. Nunc autem quid etiam propheticae significationis
habuerit requirendum est, quod ex eis multos,
qui sibi, absente ipso, idolum fabricaverant, sine
ulla cujusque necessitudinis distinctione jussit interimi.
Facile est autem ut intelligatur hominum illorum
interemptione significari vitiorum talium insecutionem,
qualibus ad eamdem idololatriam defluxerunt;
in talia quippe vitia saevire nos jubet Apostolus,
cum dicit: <hi>Mortificate membra vestra, quae sunt super
terram, fornicationem, immunditiam, luxuriam, concupiscentiam
malam, et avaritiam, quae est idolorum servitus</hi> 
<pb n="0307C"/> <note>(Coloss. III)</note>.</p>
<p> 2. De porta vero usque ad portam ire est a vitio
usque ad vitium, per quod ad mentem mors ingreditur,
cum gladio increpationis discurrere. Sed ipse
numerus trium millium interfectorum triplicem formam
indicat peccatorum. Omne enim peccatum aut
facto, aut verbo, aut cogitatione committitur.
</p>
        </div2>

<div2>
          <head>CAPUT XL. <hi>De confractione tabularum.</hi> </head>

<p>1. Ascendit itaque Moyses denuo in montem. Iterumque
dat ei Deus legem in aliis tabulis ad instar
priorum praecisis. Sed quid significaverunt eaedem
tabulae, quas primum a Domino Moyses accepit, et
sine mora confregit?</p>
<p> 2. Tabulae illae imaginem demonstrabant priscae
<pb n="0307D"/>
legis, non post longum intervallum pro populi peccato
cessantis. Aliae vero, ad instar priorum iteratim
incisae, Novi Testamenti habuere figuram. <emph>389</emph> Istae
non franguntur, ut ostenderentur Novi Testamenti
eloquia permansura.</p>
<p>
            <pb n="0308A"/>
          </p>
<p>3. Unde et merito decem verbis legenda signantur,
ut per eumdem numerum figura crucis exprimeretur.
Hujus enim formae in decem X littera est.
Nam recto uno apice a summo usque ad imum ducitur.
Rursum alio non dispari per transversa brachiorum
componitur. Unde et ipse ait: <hi>Non veni
legem solvere, sed implere <note>(Matth. V)</note>
            </hi>, utique per
passionem crucis, cujus imago fuit in tabulis.
</p>
        </div2>

<div2>
          <head>CAPUT XLI. <hi>De quadraginta diebus quos jejunavit Moyses.</hi> </head>

<p>1. Quid autem sibi velit quod Moyses quadraginta
diebus jejunaverit? Cujus actionis quaedam
figura est in hujus numeri consideratione; quadragenario
enim numero et Moyses, et Elias, et ipse
<pb n="0308B"/>
Dominus, jejunaverunt.</p>
<p>2. Praecipitur enim nobis ex lege et prophetis, et
ex ipso Evangelio, quod testimonium habet a lege et
prophetis (unde etiam in monte inter utramque personam
medius Salvator effulsit), ut a mundi illecebris
aviditatem nostram tanquam jejunio temperantiae
refrenemus, quandiu perfectio Decalogi legis per
quatuor ejusdem mundi partes, id est, toto orbe
praedicatur, ut decem quater ducta quadragenarium
numerum signent.
</p>
        </div2>

<div2>
          <head>CAPUT XLII. <hi>Quod Dominus Deus dixit ad Moysem: Posteriora mea videbis.</hi> </head>

<p>1. Quod vero petivit Moyses ut claritatem Domini
videret, dicens: <hi>Si inveni gratiam apud te, ostende
<pb n="0308C"/>
mihi te ipsum manifeste.</hi> Accepit enim in praesenti
congruum responsum quod faciem Domini videre
non posset, quam nemo videret, et viveret.</p>
<p>2. Quid est ergo <hi>Faciem meam videre non poteris,</hi> 
nisi quia quamvis usque ad parilitatem angelicam
humana etiam post resurrectionem natura proficiat,
et ad contemplandum Deum indefessa <emph>390</emph> consurgat,
videre tamen ejus essentiam plene non praevalet?
quam nec ipsa perfectio angelica in toto vel
integre attingit scire, secundum Apostolum, qui ait: <hi>Pax Dei, quae exsuperat omnem sensum 
 <note>(Philipp. IV)</note>
            </hi>, ut
subaudias et angelorum.</p>
<p> 3. Sola enim sibi integre nota est Trinitas, et humanitati
susceptae, quae tertia est in Trinitate persona.
<pb n="0308D"/>
Jam deinde in sequentibus verbis Dei, futuri
Christi Ecclesiaeque mysterium figuratum est. <emph>391</emph> 
Gestavit quippe Moyses typum populi Judaeorum in
Christum postea credituri. Ideo illi dictum est: <hi>Cum
transiero, posteriora mea videbis.</hi> </p>
<p>
            <pb n="0309A"/> 4. Quidam hunc sensum in Evangelio dicunt fuisse
completum, cum ascendisset Dominus in montem,
quando apparuit Moyses colloquens cum Jesu, et
ideo ibi completam aiunt istam promissionem, quam
accepit in monte Sina, cum dictum est: <hi>Posteriora
mea videbis.</hi> Vidit ergo posteriora ejus, id est, vidit
quae in posterioribus et novissimis facta sunt.</p>
<p>5. Quod autem ait Dominus ad Moysen: <hi>Est locus
apud me, stabis super petram;</hi> et paulo post: <hi>Tollam manum meam, et videbis posteriora mea;</hi> 
 quia
enim ex sola Ecclesia catholica Christus conspicitur,
apud se esse locum Dominus perhibet de quo videatur.
In petra Moyses ponitur, ut Dei speciem contempletur:
quia nisi quis fidei soliditatem tenuerit,
divinam praesentiam non agnoscit. De qua soliditate
<pb n="0309B"/>
Dominus: <hi>Super hanc petram,</hi> inquit, <hi>aedificabo Ecclesiam
meam <note>(Matth. XVI)</note>
            </hi>.
</p>
        </div2>

<div2>
          <head>CAPUT XLIII. <hi>De glorificatione Moysis.</hi> </head>

<p>1. Quod vero, descendente denuo Moyse cum tabulis,
facies ejus glorificata videtur, sed tamen velamine
tegitur, hoc significabat ut ostenderet eam
legem mystico esse velamine coopertam, tectamque
infidelibus et occultam. Sermo quippe legis habet
scientiae gloriam, sed secretam: habet et cornua
duorum Testamentorum, <emph>392</emph> quibus contra dogmata
falsitatis incedit armata.</p>
<p>2. Cum enim Moyses legitur, velamen est positum
super cor eorum. Et manifeste dum legis et prophetarum
<pb n="0310A"/>
scripturam per nimiam stoliditatem cordis
carnaliter accipiunt infideles, illis tota facies Moysi
quodam velamine tegitur, ita ut non possint loquentis
legis gloriam sustinere.</p>
<p>3. Sed si conversi fuerint ad Deum, auferetur velamen,
occidens littera morietur, vivificans spiritus
suscitabitur. Dominus enim spiritus est, et lex spiritualis
est. Unde et David orabat in psalmo: <hi>Revela
oculos meos, et considerabo mirabilia de lege tua <note>(Psalm. CXVIII)</note>
            </hi>.
</p>
        </div2>

<div2>
          <head>CAPUT XLIV. <hi>De aedificatione arcae.</hi> </head>
<p> 1. Jam nunc arcam Testamenti Domini inspiciamus,
in qua erant repositae tabulae legis. Per hanc
arcam, quam de lignis imputribilibus Moyses fabricavit,
<pb n="0310B"/>
Ecclesia Christi significatur, aedificata ex
omnibus sanctis, mente et corpore incorruptis, habentibus
interius etiam duas tabulas Testamenti, id
est, observantiam legis et Evangelii. Intus autem ac
foris inauratur arca; sic et Ecclesia, quasi aurum
radiare debet, tam interius vitae splendore quam
exterius doctrinae et sapientiae claritate.</p>
<p> 2. Corona autem aurea per circuitum et quatuor
circuli aurei, <emph>393</emph> qui per quatuor angulos jubentur
adjungi, id significant, quia in eo quod in Ecclesia
per quatuor mundi partes dilatata tenditur, procul
dubio quatuor sancti Evangelii libris accincta praedicatur:
quae tamen intra unius coronae ambitum, id
est, intra ejusdem fidei unitatem concluditur.</p>
<p>
            <pb n="0311A"/> 3. Vectes quoque de lignis Sethim fiunt, qui eisdem
ad portandum circulis inseruntur, quia fortes
perseverantesque doctores, velut imputribilia ligna,
quaerendi sunt, qui, instructioni sacrorum voluminum
semper inhaerentes, sanctae Ecclesiae unitatem devinciant,
et quasi intromissis circulis arcam portent.
Qui auro quoque jubentur operiri, ut cum sermone
aliis insonant, ipsi etiam vitae splendore fulgescant.</p>
</div2>

<div2>
          <head>CAPUT XLV. <hi>De urna aurea, et tabulis, et virga.</hi> </head>
<p> 1. In hac Testamenti arca fuit urna aurea, tabulae
quoque, et virga Aaron. Haec arca, ut praedictum est,
Ecclesia est, habens duas tabulas lapideas, id est,
duplicis Testamenti perpetuam firmitatem. Urnam
quoque auream intelligimus carnem Christi puram
<pb n="0311B"/>
atque sinceram, quae reconditum in se manna perpetuae
divinitatis conservat, et angelici illius panis
perennem coelestemque gerit dulcedinem; necnon
etiam virgam Aaron, id est, ejusdem summi verique
pontificis nostri Jesu Christi salutare vexillum immortalis
memoriae semper viriditate frondens.
<emph>394</emph> </p>
        </div2>

<div2>
          <head>CAPUT XLVI. <hi>De propitiatorio et cherubim.</hi> </head>
<p> 1. Jam porro per propitiatorium super arcam Testamenti
positum idem ipse Christus insinuatur, qui
inter Deum et hominem medius propitiator intervenit;
de quo dicit Apostolus: <hi>Quem proposuit Deus
propitiationem per fidem in sanguine ipsius <note>(Rom. III,
25)</note>
            </hi>. Hoc propitiatorium arcae superponitur, sicut et
Christus caput est Ecclesiae, cujus a dextris et a sinistris
<pb n="0311C"/>
duo cherubim assistunt. Cherubim autem plenitudo
scientiae interpretatur, plenitudo scientiae est
charitas, id est, dilectio Dei et proximi, qua Dominus
ostenditur; nemo enim potest pervenire ad
<pb n="0312A"/>
Deum, nisi per charitatem; plenitudo enim legis
dilectio est.</p>
<p> 2. Alii eadem duo cherubim duo intelligunt Testamenta,
quae multitudinis suae scientia propitiatorium
Dei, id est, Christi sacramenta obumbrant, testante
propheta: <hi>In medio duorum animalium cognosceris (Habacuc III, 2)</hi>.
Hi versis vultibus se respiciunt,
dum in spiritualem sensum vertuntur; tunc enim
alterutrum sibi melius concordant, et in omnibus
rectius consonant. Siquidem ex utroque latere oraculum,
vel propitiatorium, tegunt, quia Vetus et
Novum Testamentum tam Christi sacramenta quam
Ecclesiae mysteria sub aenigmatum figuris operiunt.
<emph>395</emph> </p>
        </div2>

<div2>
          <head>CAPUT XLVII. <hi>De altari.</hi> </head>
<p>
            <pb n="0312B"/>
          </p>
<p>1. Altare autem illud corpus Christi significabat,
sive omnes sanctos, in quibus ardet semper divinus
ignis, et semper consumitur caro.</p>
</div2>

<div2>
          <head>CAPUT XLVIII. <hi>De mensa.</hi> </head>
<p> 1. Posita vero mensa pacis et fidei Ecclesiae
gestabat typum, in qua pascimur alimentis Scripturarum.
Ad cujus unitatem ex toto orbe vocibus apostolicis
Dei populus congregatur, Salomone dicente: <hi>Sapientia aedificavit sibi domum, paravit mensam suam,
miscuit vinum in cratere 
 <note>(Proverb. IX, 1)</note>
            </hi>, et reliqua;
dicens rursus: <hi>Venite, edite de meis panibus.</hi> </p>
</div2>

<div2>
          <head>CAPUT XLIX. <hi>De candelabro et oleo.</hi> </head>
<p> 1. Candelabrum illud septem ramorum Spiritus sancti
gestabat imaginem, qui septiformi gratia illustrat
<pb n="0312C"/>
omnem Ecclesiam in unitate fidei <emph>396</emph> consistentem.
Alii idem candelabrum Christum intelligunt, gestantem
septem Ecclesias, in quibus septiformis Spiritus
sancti splendor emicat. Huic candelabro fiunt emunctoria,
<pb n="0313A"/>
quae in Isaia forcipes nuncupantur <note>(Isai. VI, 6)</note>.</p>
<p> 2. Et haec quidam duo Testamenta interpretati
sunt, quibus peccata purgantur, quaeque inter se
Spiritus sancti unione sociantur. Extra velum autem
testimonii, quod oppansum est, candelabrum ardere
praecipitur, quia sine ullo Veteris Testamenti velamine
Spiritus sancti jam veritas fulget.</p>
<p>4. Oleum vero, quod de arboribus olivarum sumendum
Dominus praecipit, eamdem gratiam Spiritus
sancti ostendit, habentem in se pacem et misericordiam
per Salvatoris adventum; unde in cordibus
nostris lumen veritatis accenditur.
</p>
        </div2>

<div2>
          <head>CAPUT L. <hi>De tabernaculo.</hi> </head>

<p>1. Sequitur nunc figura tabernaculi, quod, jubente
<pb n="0313B"/>
Domino, Moyses fabricare jubetur. Tabernaculum
hoc per allegoriam Ecclesia est in hujus vitae eremo
constituta, de qua Psalmista ait: <hi>Quoniam abscondit
me in tabernaculo suo in die malorum <note>(Psalm. XXVI, 5)</note>
            </hi>.</p>
<p>2. Variis itaque speciebus tabernaculum instruitur,
partim pretiosis, partim vilioribus; per quod monstratur
alios sanctos, alios peccatores esse in Ecclesia.
Fideles autem omnes intra corpus Ecclesiae
constitutos, infideles vero extra sinum collocatos.
</p>
        </div2>

<div2>
          <head>CAPUT LI. <hi>De columnis et earum basibus.</hi> </head>

<p>1. Ipsum autem tabernaculum cum in typo Ecclesiae
fieret, columnas ei quatuor fundi argenteas Dominus
jussit. Columnae istae quatuor Evangelistae sancti
sunt, fidei firmitate fundati. Argenteae autem <emph>397</emph> 
<pb n="0313C"/>
dicuntur propter divini eloquii claritatem.</p>
<p>2. Harum columnarum bases prophetae sunt, qui
suo gestamine structuram portant Ecclesiae; supra
fundamentum enim prophetarum evangelistae collocant
Ecclesiam, eorumque auctoritate evangelicam
fidem confirmant. Caput autem columnarum aureum
ille est, de quo dicit Apostolus quia caput viri Christus.
</p>
        </div2>

<div2>
          <head>CAPUT LII. <hi>De tabulis deauratis.</hi> </head>

<p>1. Interim et tabulas deauratas erigi praecipit, et
fundi earum bases argenteas jubet. Quid enim per
tabulas, nisi doctores et apostoli, extensa in mundum
praedicatione dilatati? Quid per bases argenteas,
nisi, ut praedictum est, prophetae signantur, qui superimpositas
<pb n="0313D"/>
tabulas ipsi firmi ac fusiles sustinent?</p>
<p> 2. Quia apostolorum et doctorum vita, dum eorum
<pb n="0314A"/>
praedicatione instruitur, eorum auctoritate solidatur.
Unde conjunctae bases binae singulis tabulis supponuntur,
quia dum prophetae sancti in verbis suis de
Mediatoris incarnatione concordant, subsequentes
praedicatores Ecclesiae indubitanter aedificant. Et
cum in semetipsis non discrepant, illos in se robustius
firmant.</p>
<p> 3. Quod autem argenteas ait bases, et tabulas
deauratas, ostendit praecepta apostolorum longe clariora
esse quam prophetarum. Tentoria autem, quae
ansulis assuta, et circulis suspensa atque innexa funibus
ad modum cortinarum viginti et octo in longum
atque in latum quatuor cubitis distenduntur, reliqua
credentium plebs intelligitur, quae haeret et pendet
in funibus fidei. Funis autem triplex non rumpitur,
<pb n="0314B"/>
quae est Trinitatis fides, ex qua dependet et per
quam sustinetur omnis Ecclesia.</p>
<p> 4. Quod autem viginti et octo cubitorum in longum
distenduntur, et in latum quatuor cortinae unius mensurae,
inserta lex <emph>398</emph> Evangelio designatur. Septenarius
namque numerus legem significare solet propter
multa septenarii numeri sacramenta. Qui consociatus
ad Evangelia quatuor, quater septem consequenter
vigesimum octavum numerum faciunt.</p>
</div2>

<div2>
          <head>CAPUT LIII. <hi>De decem cortinis.</hi> </head>

<p>1. Decem autem cortinae fiunt, ut integrum perfectionis
numerum teneant, et legis decalogum significent;
qui tamen quinquagenis aureis circulis sibimet
connectuntur, quia omnes fideles per donum
<pb n="0314C"/>
Spiritus sancti fidei et charitatis vinculo sociantur.
Quinquagenarius enim numerus ad Spiritum pertinet
sanctum. Unde et quinquagesimo die post pascha
descendit de coelo Spiritus sanctus.
</p>
        </div2>

<div2>
          <head>CAPUT LIV. <hi>De undecim velis cilicinis.</hi> </head>
<p> 1. Quod vero undecim vela cilicina fieri praecipiuntur,
in cilicio peccatum ostenditur, propter haedos
ad laevam positos. Quoniam ergo superius in decem
cortinis sanctos perfectionem legis tenentes ostenderat,
profecto undenarius ciliciorum numerus, quoniam
transgreditur denarium, transgressores legis,
hoc est, peccatores in Ecclesia futuros significat.
Sed tamen et ipsa saga cilicina quinquagenis ansulis
<pb n="0314D"/>
copulantur propter poenitentiae signum et spem remissionis
peccatorum per indulgentiam.</p>
<p>
            <pb n="0315A"/> 2. Unde et quinquagesimus psalmus veniae et remissionis
est. Possunt quidem et haec tentoria cilicina
(quibus tabernaculum tegitur, et pluvias, et ventos,
et turbines tolerant) grossae hominum mentes accipi,
quae aliquando in Ecclesia occulto Dei judicio, quamvis
durae sint, praeferuntur. <emph>399</emph>
          </p>
<p>3. Unde et bene sequenter pelles arietum
ibi subjecit, ut per arietes duces praepositosque Ecclesiarum
ostenderet. Qui, quia deservire curis temporalibus
non timent, oportet ut tentationum ventos
et pluvias de hujus mundi contrarietatibus portent,
ut qui intra Ecclesiam spiritualiter, quasi byssus, et
hyacinthus, et purpura fulgent, securi interius resplendeant,
dum praepositi et rectores eorum contra
procellas et turbines saeculi foris laborant.
</p>
        </div2>

<div2>
          <head>CAPUT LV. <hi>De oppanso velo in medio tabernaculi.</hi> </head>

<pb n="0315B"/>
<p>1. Quod vero in medio tabernaculi velum extenditur,
et exterior pars ab interiore separatur, illud
significat, quod nunc populis Ecclesiae, quae promissa
sunt, velut oppansa, quousque revelentur, videre
non liceat. Sic enim et Apostolus ait: <hi>Nunc videmus
per speculum in aenigmate, tunc autem facie ad
faciem <note>(I Cor. XIII)</note>
            </hi>. Quandiu igitur in hoc mundo
sumus, tanquam per speculum veritatem videmus,
positi quasi in sancta, nondum pervenientes ad sancta
sanctorum.</p>
<p> 2. Sancta enim possunt esse ea quae in praesenti
saeculo habere sancta conversatio potest. Sancta vero
sanctorum, in quae semel tantummodo intratur, ad
<pb n="0315C"/>
coelum est transitus, ubi est propitiatorium et cherubim,
ubi et mundicordibus apparere poterit Deus.
In qua tamen conversatione constituti non sine adjutorio
Spiritus sancti consistimus. Habemus enim
ex uno Spiritus sancti fonte septem lucernas, quae
illuminent populum Ecclesiae, id est, septemplicem
Domini gratiam missam in universum orbem terrarum,
quae populos Ecclesiae fulgore Spiritus sancti
diversa charismatum claritate illustrat.</p>
<p>3. Potest quidem hoc oppansum velum, quod partem
tabernaculi interioris occultabat, ne prospicerentur
illuc reposita, tempus illud significare quod
fuit sub lege. Quia ea quae lex et prophetae cecinerunt
occulta erant, et interjecto velamine videri
non poterant.</p>
<p>
            <pb n="0315D"/> <emph>400</emph> 4. Sed posteaquam Christus adveniens tempore
passionis velum illud a summo usque deorsum
dirupit, omnia illa quae antea erant occulta,
per Domini passionem ad nostram fidem sunt revelata,
dicente Apostolo: <hi>Nobis autem revelavit Deus
per Spiritum suum: quia Spiritus omnia scrutatur, et
ea quae sunt alta Dei <note>(I Cor. II, 10)</note>
            </hi>.</p>
</div2>

<div2>
          <head>CAPUT LVI. <hi>De diversis donariis ad constructionem tabernaculi.</hi> </head>

<pb n="0316A"/>
<p>1. Offeruntur autem uno studio et tamen diversa
donaria ad constructionem tabernaculi, juxta quod
scriptum est: <hi>Aurum, argentum, aes, lapides pretiosi.</hi> 
Tum praeterea byssum, coccum, hyacinthum, et
purpuram, pelles arietum rubricatas, et pelles hyacinthinas,
sed et ligna imputribilia, pilos quoque
caprarum ad constructionem tabernaculi.</p>
<p> 2. Sed et quidquid in cultum et ad vestes sanctas
necessarium erat viri cum mulieribus praebuerunt,
armillas, et inaures, et annulos, et dextralia, omne
vas aureum in donaria Domini separatum est. Si
quis habuit hyacinthum, purpuram, coccum bis tinctum,
byssum, et pilos caprarum.</p>
<p>
            <pb n="0316B"/>
          </p>
<p>3. Figura itaque prioris tabernaculi Ecclesiae typus
est. Per haec itaque munera significantur meritorum
dona, quibus ornatur Ecclesia: fides ejus auro comparatur,
sermo praedicationis argento. Quod vero
quae in ornamento, sive tabernaculo necessaria sunt,
viri cum mulieribus praebent, hoc significat quia
intra Ecclesiam virtutes fortium, quae per viros exprimuntur,
et exigua opera infirmorum, quae per
mulieres intimantur, omnia locum inveniunt, et ad
usus sanctae aedificationis accipiuntur.</p>
<p>4. Collatio vero ipsa non fit necessitate, sed
sponte, quia fides spontanea est. Nam per armillas,
quae lacertos astringunt, praepositorum valde laborantium
opera demonstrantur. Per inaures subditorum
obedientia exprimitur. Per annulos signaculum
<pb n="0316C"/>
secretorum ostenditur. <emph>401</emph>
          </p>
<p>5. Unde et quaedam minus intelligentibus
occultantes, quasi sub signaculo recondunt doctores,
ne indignis quibusque Dei sacramenta credantur.
Unde et justus laetatur, et dicit: <hi>In corde meo
abscondi eloquia tua, ut non peccem tibi <note>(Psalm.
CXVIII, 11)</note>
            </hi>. Porro per dextralia opera bona et dextra
commemorantur.</p>
<p> 6. Per vas aureum in donaria Domini separatum
divinitatis intelligentia accipitur, quae tanto ab inferiorum
amore disjungitur quanto ad sola quae
aeterna sunt amanda sublevatur. Porro per hyacinthum
spes coelestium praemiorum ostenditur. Per purpuram
cruor ac tolerantia passionum amore regni
perpetui exhibita declaratur. Per bis tinctum coccum
<pb n="0316D"/>
charitas demonstratur, quae pro perfectione
sui bis tingitur, quia Dei et proximi dilectione decoratur.</p>
<p>7. Per byssum immaculata carnis incorruptio, et
splendidissimus sanctimoniae candor ostenditur;
byssus enim linum est candidum. Per pilos autem
caprarum, ex quibus ciliciorum asperitas texitur,
<pb n="0317A"/>
dura poenitentiae afflictio designatur. Dum igitur alii
per armillas et annulos forte magisterium exercent,
alii per inaures et dextralia devotam audiendi obedientiam
rectamque operationem exhibent; alii per
vas aureum praeclaram subtilioremque Dei intelligentiam
tenent; alii per hyacinthum, purpuram et
coccum audita coelestia sperare, credere, amare non
desinunt, etiam quae adhuc subtiliori intellectu minime
cognoscunt; alii per byssum incorruptionem
carnis offerunt; alii per caprarum pilos deplorant
aspere quod libenter admiserunt.</p>
<p>8. Simul ex tanta diversitate operum unum conficitur
tabernaculum: sicut ex diverso pulvere unus
compingitur globus terrae, infusione Spiritus sancti
rigatus. Jam porro ligna Sethim imputribilia omnes
<pb n="0317B"/>
sancti intelliguntur mente et corpore incorrupti, neque
cum saeculo pereuntes, sed permanentes aeterni.
Lapides quoque pretiosi, confessores, apostoli, sacerdotes,
omnesque justi.</p>
<p> 9. Quos etiam lapides vivos beatus Petrus apostolus
dicit: <hi>Ut sitis,</hi> inquit, <hi>lapides vivi, coaedificati
in templo Dei <note>(I Petr. II, 5)</note>
            </hi>. Haec igitur <emph>402</emph> offeruntur
omnia in tabernaculo Dei, ut nullus desperet
salutem. Offert super haec et alius aurum, id est,
sensum, et alius argentum, id est, eloquium, alius
vocem aeris. Sicque fiunt multa in tabernaculo, mensa
scilicet, et candelabrum, altare, columnae, bases,
tabulae, crateres, scyphi, thuribula, phialae, mortariola,
emunctoria, paxilli, tentoria, quibus diversitatibus
tota illa tabernaculi, id est, Ecclesiae pulchritudo
<pb n="0317C"/>
distinguitur.</p>
<p>10. Nam tabernaculum Ecclesia est, in qua est
mensa, id est, unitas fidei, vel certe Scriptura sacra,
qua universi fideles spirituali cibo pascuntur. Candelabrum
quoque cum septem lucernis Christus est
cum septem Ecclesiis. Emunctoria quoque ejus, hoc
est, geminum Testamentum. Et columnae, doctores
sancti, fidei firmitate solidati. Necnon et bases, id
est, prophetae suo fundamine structuram gestantes
Ecclesiae.</p>
<p>11. Ibi etiam et tabulae, apostoli praedicationis latitudine
dilatati. Sive tentoria, praepositi, videlicet,
et praedicatores, qui exterius laborant contra hujus
saeculi turbines. Sunt ibi et crateres, id est, distributiones
donorum. Sunt et paxilli, hoc est, principes
<pb n="0317D"/>
Ecclesiae, quibus pendent omnia genera populorum,
quasi vasorum; scyphi quoque, doctrinae
eloquia, sive sensus.</p>
<p>12. Necnon et thuribula, virtutes scilicet operum
bonorum, vel orationes sanctorum, quibus odor
suavitatis ascendit ad Dominum. Phialae quoque,
apostoli et doctores pleni vitalibus aquis. Ibi lilia,
virginitatis candor, sive mortariola, laborum passionumque
<pb n="0318A"/>
tolerantiae, quibus mortificantur membra
poenitentium, et hae quidem species dispensationesque
donorum sunt divisae per Spiritum sanctum fidelibus,
ut in singulis distributionibus perfectum
Christi tabernaculum construatur, in quibus habitet
Deus in medio sanctorum.
</p>
        </div2>

<div2>
          <head>CAPUT LVII. <hi>De unguento quo perungitur tabernaculum.</hi> </head>
<p> 1. Porro unguentum quo perungitur tabernaculum
chrisma est, quo ungitur populus fidelis in
Ecclesia, in quibus divinitas <emph>403</emph> tanquam in tabernaculo
habitat. Potest quidem intelligi hoc unguentum
etiam virtutes sanctorum, sive odor justitiae
longe lateque diffusus. De quo dicit Apostolus: <hi>Deo autem gratias, qui triumphat nos in Christo Jesu,
<pb n="0318B"/>
et odorem justitiae suae manifestat per nos in omni loco <note>(II Cor. II, 14)</note>
            </hi>.</p>
</div2>

<div2>
          <head>CAPUT LVIII. <hi>De incenco composito.</hi> </head>
<p> 1. Incensum autem, quod ex quatuor odoratissimis
generibus in maximam subtilitatem comminutis,
id est, stacte, onyche, galbano, et thure componitur <note>(Prud., p. 129)</note>,
haec in forma orationum fidelium
constituta esse, beati Joannis Apocalypsis ostendit.
Et illi quidem viginti quatuor seniores procidunt
ante Agnum, habentes singuli citharas, et phialas
aureas plenas incenso, quae sunt orationes sanctorum <note>(Apoc. V)</note>.</p>
<p> 2. Quanquam et speciem quatuor elementorum
horum quatuor odorum naturae significare videantur,
<pb n="0318C"/>
ut thus, quod perlucidum est, aeri comparetur,
stacte vero aquis, galbanus et onyx terrae atque igni,
ut per haec omnium quae in coelo, et infra coelum, et
in terra, et in aquis sunt, placitum Deo incensum
sit hic creaturae laudis oratio.</p>
<p> 3. Sanguis autem ille, quo Moyses populum aspergit
ac purificat, et tabernaculum Testamenti, et
omnia quae in eo erant, dicens: <hi>Sanguis hic, sanguis
Testamenti,</hi> mirifice sanguinem Domini Jesu praedicare
monstratur, quo omnium credentium corda
purgantur, quo fides Ecclesiae signatur, quo omnis
populus Ecclesiae, id est, corpus omne tabernaculi
sanctificatur, dicente Domino discipulis: <hi>Hic est
sanguis meus Novi Testamenti, qui pro multis effundetur <note>(Matth. XXVI)</note>
            </hi>,
ad implendum in veritate id
<pb n="0318D"/>
quod per Moysem fuerat ostensum in imagine.
<emph>404</emph> </p>
        </div2>

<div2>
          <head>CAPUT LIX. <hi>De veste pontificis.</hi> </head>

<p>1. Jam nunc indumenta pontificis quae sint, quaeque
potius significent, demonstrandum est. Sacerdos
autem Aaron illum significat, ad quem dicitur: <hi>Tu
es sacerdos in aeternum secundum ordinem Melchisedech <note>(Psalm. CIX, 4)</note>
            </hi>.
Vestis ejusdem sacerdotis Ecclesia
<pb n="0319A"/>
est, de qua dicit Apostolus: <hi>Ut exhiberet sibi
gloriosam Ecclesiam, non habentem maculam aut rugam <note>(Ephes. V, 27)</note>
            </hi>.</p>
<p>2. Quatuor colores, ex quibus vestis ejus contexitur,
meritorum est diversitas, quae intra sanctam
Ecclesiam in Christi corpore rutilat. Poderem autem
illam, id est, sacerdotalem lineam, incarnationem
Christi accipimus, quae de terra est, et significatur
in pedibus. Linum enim de terra exoritur. Cidarim
super caput ejus, et auream laminam, splendorem
divinitatis intelligimus, ut unus atque idem secundum
hominem podere, secundum Deum cidari ornatus
esse videatur.</p>
<p> 3. Feminalia vero illa quibus induitur castitatem
corporis Christi et integritatem ostendunt. Cingulum
<pb n="0319B"/>
vero illud, quo sacerdotale pectus astringitur, chorus
sanctorum vel concordia figuratur, qui in unitate
fidei Christi amplectuntur. Tunica autem illa
talaris, a capite usque ad plantas demissa, eadem
est Ecclesia Christi, usque ad finem temporum permansura.</p>
<p> 4. Haec vestis fit tota hyacinthina. Hyacinthus
enim aereo colore resplendet: scilicet ut omnis Ecclesia
quae sursum sunt sapiat, et tota ad amorem
coelestium surgat. Mala autem Punica in inferioribus
posita, ejusdem Ecclesiae unitatem declarant. Nam
sicut in malo Punico sub unico exterius cortice
multa interius grana muniuntur, sic innumeros sanctae
Ecclesiae populos unitas fidei contegit, quos intus
diversitas meritorum tenet.</p>
<p>
            <pb n="0319C"/> 5. Tintinnabula autem inter mala granata consonantia
intelliguntur <emph>405</emph> prophetae, et doctores sancti,
in medio Ecclesiae collocati, quorum lingua, doctrinae
scientia resonans, tangit utrasque acies tintinnabuli,
id est, partes legis et Evangelii. Haec autem tintinnabula
in extremo vestimento sunt posita, idcirco
ut de fine mundi et de vita futura disputantes nunquam
sileant. Superhumerale autem pallium Salvatoris
insinuat potestatem et regnum, sicut scriptum
est: <hi>Principatus ejus super humeros ejus <note>(Isai.
IX, 6)</note>
            </hi>.</p>
<p> 6. Duo quoque lapides smaragdini, in superhumerali
ad dextram et laevam positi, duo sunt populi:
gentilis dexter; et Judaeus, qui fuit aliquando dexter,
sinister; habentes in se sculpta nomina duodecim
<pb n="0319D"/>
patriarcharum, id est, ad imitanda vitae exempla
sanctorum apostolorum.</p>
<p>7. Alii eosdem duos lapides duo Testamenta dixerunt,
sive litteram et spiritum, in quibus tenentur
legis universa mysteria: in dextra spiritus, in laeva
littera. Rationale vero pectori superpositum, quaterno
lapidum distinctum ordine, sermonem figurat
<pb n="0320A"/>
evangelicum, qui quadruplicato ordine veritatem
fidei nobis et doctrinam Trinitatis exponit.</p>
<p>8. Cui convenit in gemmis apostolicus sermo, tam
virtute quam numero. Hoc autem rationale duplex
est, quia evangelicae doctrinae scientia aperta est et
abscondita, simplex et mystica. Item idem sacerdos
Christus non incongrue interpretatur in membris suis,
et maxime in pontifice, qui moratur in sanctis, et
offert victimam pro populo carnem immaculati Agni
sacro ore conficiens.</p>
<p> 9. Primo enim quod in Aaron pectore rationale
judicii vittis ligantibus imprimitur, significat ut sacerdotale
cor nequaquam cogitationes fluxae possideant,
sed ratio sola constringat. In quo etiam rationali
duodecim lapides vigilanter adjunguntur,
<pb n="0320B"/>
ut duodecim patriarcharum nomina describantur.
Ascriptos etenim sanctos patres semper in pectore
ferre debet, quorum exempla imitari non cesset.</p>
<p>10. Et quod in utroque humero sacerdos velamine
superhumeralis astringitur, ut contra adversa ac
prospera virtutum semper <emph>406</emph> ornamento muniatur.
Et quod superhumerale ex auro, et hyacintho,
et purpura, et bis tincto cocco, et torta fieri bysso
praecipitur, quanta sacerdos clarescere virtutum diversitate
debeat demonstratur. In sacerdotis quippe
habitu aurum fulget, dum intellectu sapientiae emicat.
Cui hyacinthus, quia aereo colore resplendet,
adjungitur, scilicet, ut omne quod tractat ad amorem
coelestium surgat.</p>
<p>11. Huic admiscetur regalis purpura, ut suggestiones
<pb n="0320C"/>
vitiorum, veluti ex potestate regia, comprimat.
Coccus quoque bis tinctus ipsi superhumerali adjungitur,
ut ante interni judicis oculos omnia virtutum
bona ex charitate decorentur.</p>
<p> 12. Quae charitas, quia in dilectione Dei et
proximi pendet, quasi ex duplici tinctura refulget.
Cui bis tincto cocco torta byssus adjungitur; de
terra enim byssus nitenti specie oritur, per quod
candens nitor et munditia corporalis castitatis designatur.
Quae videlicet torta pulchritudini superhumeralis
innectitur, quia tunc castimonia ad perfectum
munditiae candorem ducitur, cum per abstinentiam
caro affligitur.</p>
<p>13. Siquidem et balteo praecingitur, per quod renum
incentiva et luxuriae libidinum restringantur.
<pb n="0320D"/>
Tabernaculum autem sacerdos ingrediens in tunica
tintinnabulis ambitur, ut videlicet voces praedicationis
habeat, ne superni inspectoris judicium ex
silentio offendat. Mala quoque Punica tintinnabulis
conjunguntur, ut per ejus doctrinam unitas fidei
designetur.</p>
<p>14. Quod autem in primam partem tabernaculi
<pb n="0321A"/>
quotidie sacerdos ad immolandas hostias introibat,
instantia nobis quotidiana praecipitur, ut ab hoc
loco, ubi populus Dei coelestibus vocibus eruditur,
nunquam abscedamus, sed quotidie confessionis et
laudis spirituale sacrificium offeramus, id est, humilitatem
animarum nostrarum, quae sunt verae hostiae,
sicut scriptum est: <hi>Sacrificium Deo spiritus contribulatus <note>(Psalm. L)</note>
            </hi>.</p>
<p>15. Illud autem quod semel in anno pontifex, relicto
populo, ingrediebatur in sancta sanctorum, ubi
erat propitiatorium, significat Dominum nostrum Jesum
<pb n="0322A"/>
pontificem, qui in carne positus, <emph>407</emph> per totum
annum erat cum populo, annum videlicet illum, de
quo dicit ipse: <hi>Evangelizare pauperibus misit me, et
vocare annum Domini acceptum, et diem propitiationis <note>(Luc. IV)</note>
            </hi>.</p>
<p>16. Iste ergo semel in anno in die propitiationis
intrat in sancta sanctorum, id est, completa dispensatione,
penetravit coelos, intrans ad Patrem, ut
eum propitium humano generi faciat, et exoret pro
omnibus in se credentibus.
</p>
        </div2>
      </div1>

<div1>
        <head>IN LEVITICUM.</head>

<pb n="0321"/>
<emph>408</emph> 

<div2>
          <head>CAPUT PRIMUM. <hi>De figuris hostiarum.</hi> </head>

<pb n="0321B"/>
<p> 1. Sequens Leviticus liber hostiarum diversitates
exsequitur, quarum typus imaginem passionis Christi
praeferebat. Nam postquam ipse oblatus est,
omnes illae hostiae cessaverunt, quae in typo, vel umbra
ejusdem praecesserant, praefigurantes illud sacrificium
quod unus et verus sacerdos obtulit, mediator
Dei et hominum: cujus sacrificii promissivas
figuras in victimis animalium celebrare ante oportebat
propter emundationem futuram carnis et sanguinis;
per quam unam victimam fieret remissio
peccatorum, de carne et sanguine contractorum,
quae regnum Dei non possidebunt, quia eadem substantia
corporalis in coelestem commutabitur qualitatem.</p>
<p>
            <pb n="0321C"/> 2. Ipse enim in vitulo propter virtutem crucis offerebatur;
ipse in agno propter innocentiam, in
ariete propter principatum, in hirco propter similitudinem
carnis peccati, ut de peccato damnaret peccatum;
idem in turture et columba propter Deum et
hominem, quia mediator Dei et hominum in duarum
substantiarum conjunctione ostendebatur. Porro in
similaginis conspersione credentium per aquam baptismatis
collectam Ecclesiam, quae corpus est
Christi, perspicue demonstrabat. <emph>409</emph>
          </p>
<p>3. Nos autem moraliter munus Deo offerimus
vitulum, cum carnis superbiam vincimus;
agnum, cum irrationabiles motus et insipientes corrigimus;
haedum, dum lasciviam superamus; columbam,
<pb n="0321D"/>
dum simplicitatem mentis retinemus; turturem,
dum carnis servamus castitatem; panes azymos,
dum non in fermento malitiae, sed in azymis
sinceritatis et veritatis ambulamus <note>(I Cor. V)</note>.
</p>
        </div2>

<div2>
          <head>CAPUT II. <hi>De igne sacrificii.</hi> </head>

<pb n="0322B"/>
<p> 1. Ignis autem in sacrificio figuraliter id significabat,
velut absorbens mortem in victoria. In eo autem
populo haec rite celebrata sunt, cujus regnum et
sacerdotium prophetia erat venturi regis et sacerdotis,
ad regendos et sacrandos fideles in omnibus
gentibus, et introducendos in regnum coelorum et
angelorum sacrarium ad vitam aeternam.</p>
<p> 2. Hujus itaque veri sacrificii sicut religiosa praedicamenta
Hebraei celebraverunt, ita sacrilega imitamenta
pagani, quia quae immolant gentes, ut ait
Apostolus, daemoniis immolant, et non Deo. Antiqua
enim res est praenuntiativa immolatio sanguinis,
futuram passionem Mediatoris ab initio generis humani
<pb n="0322C"/>
testificans. Hanc enim primus Abel obtulisse
in sacris litteris invenitur.
</p>
        </div2>

<div2>
          <head>CAPUT III. <hi>Quod mel in Dei sacrificio non offertur.</hi> </head>

<p>1. Quod autem mel in Dei sacrificio non offertur,
indicat apud Deum nihil voluptuosum, nihil suave
hujus mundi placere, nihilque, <emph>410</emph> quod non habeat
mordacis aliquid veritatis. Unde et pascha cum
amaritudinibus manducatur <note>(Exod. XII)</note>.
</p>
        </div2>

<div2>
          <head>CAPUT IV. <hi>Quod sal in omnibus sacrificiis admiscetur.</hi> </head>

<p>1. E contrario admisceri in omnibus sacrificiis
sal jubetur, scilicet, ut omnia quae in Christi honorem
offerimus, sal rationis ac discretionis semper
accipiant.
</p>
        </div2>

<div2>
          <head>CAPUT V. <hi>Quod in sacrificium oleum offertur.</hi> </head>

<pb n="0322D"/>
<p>1. Quod vero in sacrificio oleum offerebatur, significat
ut quidquid ad cultum Christi et devotionem
sanctorum impendimus, totum hilariter faciamus,
<pb n="0323A"/> <hi>nihil,</hi> 
 ut ait Apostolus, <hi>ex tristitia, aut ex necessitate.
Hilarem enim datorem diligit Deus <note>(II Cor. IX)</note>
            </hi>.
Oleum enim hilaritatem significat, sicut scriptum
est: <hi>Ut exhilaret faciem in oleo <note>(Psalm. CIII)</note>
            </hi>.
</p>
        </div2>

<div2>
          <head>CAPUT VI. <hi>De quatuor generibus principalium oblationum.</hi> </head>

<p>1. In exordio autem Levitici quatuor genera principalium
oblationum describuntur, quae in odorem
suavitatis Domino offerri jubentur, id est, primum
vitulus de armentis sine macula; secundum agnus de
ovibus; tertium turtur et columba; quartum similago
conspersa, azyma oleo uncta, clibano cocta.
Reliqua autem sacrificia pro qualitatibus causarum
in persona populi offerebantur.</p>
<p>2. Primum itaque sacrificium, id est, vitulus ex
<pb n="0323B"/>
armentis, Christum demonstrat, ex patriarcharum
progenie descendentem. Hic aratro crucis suae terram
carnis nostrae perdomuit, atque Spiritus sancti
semine virtutum frugem ditavit. Iste vitulus sine
macula est, quia sine peccato ad passionem ducitur.
Offertur autem non <emph>411</emph> in tabernaculo, sed ad
ostium ejus, quia extra castra passus est Christus.
Per filios autem Aaron sacerdotis offertur sanguis
ejus.</p>
<p>3. Quod de Anna et Caipha intelligitur, qui, consilium
facientes, effuderunt sanguinem Christi. Secunda
hostia, de ovibus agnus oblatus, idem Christus
propter innocentiam figuratur. Hic est enim agnus
qui apud Isaiam in sacrificium adducitur <note>(Isai. LIII)</note>,
et a Joanne omnibus demonstratur, dicente: <hi>Ecce
<pb n="0323C"/>
Agnus Dei, ecce qui tollit peccata mundi <note>(Joan. I)</note>
            </hi>. Bene
ergo in sacrificio agnus offertur, ut innocentiae et
passionis Christi figura demonstraretur. Bene et
haedus, quia per ejus mortem auctor peccati diabolus
agnoscitur jugulatus.</p>
<p> 4. Tertium sacrificium dicitur turtur et columba.
Turturem carnem Christi esse manifestum est, Salomone
dicente: <hi>Speciosae genae tuae, sicut turturis <note>(Cant. I)</note>
            </hi>.
Columbam Spiritus sancti figuram habere
declarat Joannes Baptista dicens: <hi>Super quem videris
Spiritum descendentem, sicut columbam, hic est Filius
meus <note>(Joan. I, 32, 33)</note>
            </hi>. Ac per hoc turturem et
columbam, id est, carnem Christi Spiritui sancto
sociatam per mysterium passionis sacrificium Deo in
odorem suavitatis accipimus. Ista tria sacrificia offert
<pb n="0323D"/>
homo, id est, Christus Jesus.</p>
<p>5. Quartum autem anima offert, id est, Ecclesia
offert sacrificium de simila. Simila Ecclesiae catholicae
figuram praenuntiat, quae ex convenientibus membris,
quasi simila, ex multis credentium granis collecta
est, et legis et Evangeliorum mola in littera et
spiritu separata, per aquam baptismatis adunata,
chrismatis oleo peruncta, sancti Spiritus igne solidata,
<pb n="0324A"/>
et per humilitatem spiritus Deo hostia placens
effecta. Hae sunt quatuor oblationes, quadriformem
Christi et Ecclesiae habitum demonstrantes.
</p>
        </div2>

<div2>
          <head>CAPUT VII. <hi>De sacrificio ejus qui sacramentum protulit, et oblivione transcendit.</hi> </head>
<p> 1. De eo autem qui juramentum protulit, ut vel
male, vel bene <emph>412</emph> quid faceret, atque hoc ipsum
oblivione transcendit, dicitur: <hi>Offerat agnam de gregibus,
sive capram, orabitque pro eo sacerdos et pro
peccato ejus. Sin autem non poterit offerre pecus,
offerat duos turtures, aut duos pullos columbarum:
unum pro peccato, et alterum in holocaustum.</hi> Juramentum
utique proferre est voto nos divinae servitutis
alligare, et cum bona opera promittimus, bene
<pb n="0324B"/>
nos facere spondemus.</p>
<p>2. Cum vero abstinentiam cruciatumque carnis
nostrae vovemus, male ad praesens nos nobis facere
juramus. Sed quia nullus in hac vita ita perfectus
est, ut quamlibet Deo devotus sit, inter ipsa quantulumcunque
pia vota non peccet, pro peccato agna
offerri de gregibus, sive capra praecipitur.</p>
<p> 3. Quid enim per agnam, nisi activae vitae innocentia?
quid per captam, quae in summis extremisque
saepe pendens rupibus pascitur, nisi contemplativa
vita significatur? Qui ergo se conspicit promissa
haec, et proposita non implesse, in sacrificium Dei
se studiosius debet, vel innocentia boni operis, vel
sublimi pastu contemplationis accingere.</p>
<p>
            <pb n="0324C"/> 4. Et bene agna de gregibus, capra vero offerri de
gregibus non jubetur, quia activa vita multorum est,
contemplativa paucorum. Et cum haec agimus quae
multos agere et egisse conspicimus, quasi agnam de
gregibus damus. Sed cum offerentis virtus ad agnam
capramque non sufficit, in remedio poenitentis adjungitur,
ut duo columbarum pulli, vel duo turtures
offerantur.</p>
<p>5. Scimus quia columbarum pulli, vel turtures pro
cantu gemitus habent. Quid ergo per duos columbarum
pullos, vel duos turtures, nisi duplex poenitentiae
nostrae gemitus designatur? ut cum ad offerenda bona
opera non assurgimus, nosmetipsos dupliciter defleamus,
quia et recta non fecimus, et prava operati
sumus.</p>
<p>
            <pb n="0324D"/>
          </p>
<p>6. Unde et unus turtur pro peccato, alter vero
offerri in holocaustum jubetur. Holocaustum namque <hi>totum incensum</hi> 
 dicitur. Unum ergo turturem pro
peccato offerimus, cum pro culpa gemitum <emph>413</emph> damus.
De altero vero holocaustum facimus, cum pro
eo quod bona negleximus, nosmetipsos funditus succendentes
igne doloris ardemus.</p>
</div2>

<div2>
          <head>CAPUT VIII. <hi>De filiis Aaron exstinctis.</hi> </head>

<pb n="0325A"/>
<p>1. Filii autem Aaron, qui, imponentes altari ignem
alienum, igne divino exusti sunt, illos significaverunt
qui, Dei traditione contempta, alienas doctrinas
appetunt, et magisteria humanae institutionis inducunt.
Quos increpat Dominus et objurgat in Evangelio,
dicens: <hi>Rejecistis mandatum Dei, ut traditionem
vestram statuatis.</hi> </p>
<p>2. Videtur et ignem alienum incendere, quisquis,
corporeae vel saecularis alicujus cupiditatis ignem in
sacrario sui cordis accendens, audet altaribus Domini
appropinquare. Quae non recipiunt, nisi illius
ignis accensionem de quo ait Dominus: <hi>Ignem veni
mittere in terram.</hi> Hoc igne nos Dominus Jesus
<pb n="0325B"/>
semper incendat, ut illuminemur in sensibus, ne
flagremus in vitiis.
</p>
        </div2>

<div2>
          <head>CAPUT IX. <hi>De discretione ciborum.</hi> </head>
<p> 1. Nunc autem de discretione ciborum subjiciendum
est, ubi lex de mundis et immundis loquens,
quaedam animalia ad esum, quasi munda, concessit;
quaedam vero interdixit, quasi non munda. Primum
enim sciendum est, quidquid a Deo creatum est,
mundum esse, in ipsa institutionis auctoritate purgatum,
et non esse culpandum, ne in Creatorem
culpa revocetur.</p>
<p>2. Deinde ad hoc filiis Israel legem datam, ut per
illam proficerent, et redirent ad mores quos, cum
ante a patribus accepissent, in Aegypto propter
<pb n="0325C"/>
consuetudinem barbarae gentis perruperant. Ergo, ut
homines emendarentur, pecora culpata sunt, <emph>414</emph> 
scilicet, ut homines qui eadem vitia habebant
aequales pecoribus existimentur.</p>
<p>3. Nam in animalibus mores pinguntur humani,
et actus, et voluntates, ex quibus ipsi fiunt mundi
vel immundi. Haec itaque munda esse dicit. <hi>Omne,</hi> 
inquit, <hi>quod habet divisam ungulam, et ruminat, in
pecoribus comedetis.</hi> Quod cum diceret, non pecora,
sed mores hominum discernebat. Denique hi homines
mundi sunt qui ruminant, qui in ore semper portant,
quasi cibum, divina praecepta.</p>
<p>4. Hi et ungulam findunt, quia duo Testamenta
legis et Evangeliorum credentes, firmo gressu innocentiae
justitiaeque incedunt. Item Judaei ruminant
<pb n="0325D"/>
quidem verba legis, sed ungulam non findunt: hoc
est, quod nec duo Testamenta recipiunt, nec in
Patrem Filiumque fidei suae gressus statuunt. Propterea
immundi habentur,</p>
<p>5. Haeretici quoque licet ungulam findant, in
<pb n="0326A"/>
Patrem, et Filium credentes, et duo Testamenta
recipientes, sed quia doctrinam veritatis in ore non
ruminant, nihilominus et ipsi immundi sunt. Nam
quod adjecit Scriptura dicens: <hi>Ex omnibus quae
gignuntur in aquis, et habent pinnulas et squamas,
haec comedetis; quidquid autem pinnulas et squamas non
habet, abominabile erit vobis.</hi> </p>
<p> 6. Nam qui in piscibus squamosi et cum pinnulis,
pro mundis habentur, hispidi, et hirti, et fortes in
fide, ac graves mores designantur hominum habentes
pinnas contemplationis. Quae autem sine his sunt,
dicuntur immunda, in quibus leves, et lubrici, et
infidi, et effeminati mores improbantur.</p>
<p> 7. Quid autem sibi vult quod lex dicit: <hi>Camelum
non manducabis,</hi> nisi quod de exemplo animalis vitam
<pb n="0326B"/>
damnat informem, et criminibus tortuosam? Cum autem
in cibum suem prohibet, <emph>415</emph> reprehendit coenosam
utique, et luteam, ac gaudentem vitiorum sordibus
vitam. Et cum leporem accusat, deformatos
utique in feminas viros damnat.</p>
<p>8. Quis autem corpus mustelae cibum faciat? Sed
furtum reprehendit. Quis lacertam? Sed odit vitae
incertam varietatem. Quis postremo stellione vesci
possit, ut hoc lex magnopere prohiberet? Sed maculas
mentium exsecratur. Quis accipitrem, aut milvum,
aut aquilam? Sed odit raptores violento scelere
viventes.</p>
<p> 9. Quis vulturem? Sed exsecratur praedam de
aliena morte quaerentes. Sic et cum corvum prohibet,
voluptates vel magnitudinem vitiorum vetat. Passerem
<pb n="0326C"/>
quoque dum interdicit, intemperantiam coarguit.
Quando noctuam, odit lucifugas vanitates.
Quando charadrium et gersaulam, nimiae linguae intemperantiam.
Quando cygnum prohibet, cervicis
altae superbiam denotat. Quando vespertilionem,
quaerentes tenebris noctis similes errores.</p>
<p>10. Haec ergo et his paria lex in animalibus exsecratur,
quae in illis non sunt criminosa, quia in hoc
nata; sed in homine culpantur, quia contra naturam
non ex institutione, sed ex errore quaesita sunt. Sed
fuit tempus aliquando antiquum quo istae umbrae
vel figurae exercendae erant a populo, vel gerendae,
ut abstinendum esset a cibis quos institutio quidem
commendaverat, sed lex interdixerat.</p>
<p>11. Verum jam finis legis Christus advenit, aperiens
<pb n="0326D"/>
clausa legis, et obscura reserans, atque omnia
sacramenta, quae nobis texerat antiquitas figuris,
magister insignis, et doctor coelestis et institutor,
reserata veritate patefecit. Sub quo dicitur: <hi>Jam
omnia munda mundis, inquinatis autem et infidelibus,
<pb n="0327A"/>
nihil mundum, sed pollutae sunt eorum et mens, et
conscientia.</hi> </p>
<p> 12. Et alio loco: <hi>Quidquid vobis appositum fuerit,
manducate;</hi> ex quibus constat, omnia ista jam suis
benedictionibus reddita, quae carnali populo fuerant
pro moribus interdicta. Cavendum est autem ne quis
licentiam istam putet in tantum esse permissam, <emph>416</emph> 
ut et immolata simulacris possit manducare; quantum
enim ad creaturam Dei pertinet, omnia munda
sunt; sed cum daemonibus immolata fuerint, inquinata
fiunt, unde et Apostolus ait: <hi>Si quis autem vobis
dixerit: Hoc immolatum est idolis, nolite manducare <note>(I Cor. VIII)</note>
            </hi>.</p>
</div2>

<div2>
          <head>CAPUT X. <hi>De immunditia partuum.</hi> </head>
<p>
            <pb n="0327B"/>
          </p>
<p>1. Sequitur quaestio de immunditia partus et contagione
leprae. Ait enim: <hi>Mulierem quae concepit
semen, et peperit masculum, septem diebus esse immundam,
octavo purificari.</hi> </p>
<p>2. Quae autem feminam peperit, bis septem diebus
in immunditia scribitur permanere. In talibus
ergo quaedam mysteria latentis arcani non est dubium
contineri. Septimana enim hujus praesentis vitae
tempus videri potest, quia in septimana dierum consummatus
est mundus. In quo donec sumus in carne
positi, ad liquidum puri esse non possumus, nisi
octava venerit dies, quod est futuri saeculi tempus.</p>
<p> 3. In quo tamen purgandus est ille qui viriliter
egit. Statim enim munda efficitur mater ejus, quae
genuit eum. Purgatam namque vitiis carnem ex resurrectione
<pb n="0327C"/>
suscipiet. Qui nihil vero in se habuit
virile adversus peccatum, sed remissus, et effeminatus
permanserit in actibus suis, iste nec in praesentis
saeculi hebdomada, nec in futura purgabitur
ab immunditia sua.</p>
</div2>

<div2>
          <head>CAPUT XI. <hi>De lepris.</hi> </head>

<p>1. Locutus est Dominus ad Moysen et Aaron,
dicens: <hi>Homo in cujus carne et cute ortus fuerit diversus
color, sive pustula, aut quasi lucens quidpiam,</hi> id
est, plaga leprae, <hi>adducetur ad Aaron sacerdotem, vel
ad unumquemlibet filiorum ejus. Qui cum viderit</hi> <emph>417</emph> <hi>lepram in cute, et pilos in album mutatos colorem,
plaga leprae est, et ad arbitrium ejus separabitur.</hi> 
 Lepra
doctrina est falsa.</p>
<p>
            <pb n="0327D"/>
          </p>
<p>2. Proinde leprosi non absurde intelliguntur haeretici,
qui, unitatem verae fidei non habentes, varias
doctrinas profitentur erroris, veraque falsis admiscent,
sicut et lepra veris falsisque locis humana corpora
variando commaculat.</p>
<p>3. Hujus scilicet leprae invenimus legislatorem sex
species in homine posuisse: primam capitis et barbae,
secundam calvitii et recalvationis, tertiam carnis
et cutis, quartam cutis et corporis, et cicatricis albae
<pb n="0328A"/>
cum rubore, quintam ulceris et cicatricis, sextam
ustionis.</p>
<p> 4. In capite lepram portat, qui in divinitatem Patris,
vel in ipso capite, quod Christus est, peccat.
Caput enim viri Christus est <note>(I Cor. XI)</note>. Hanc lepram
habent Judaei, Valentiniani, Marcionistae, Photiniani,
Manichaei, Ariani, Sabelliani, Macedoniani, Anthropomorphitae,
Priscillianistae, Donatistae, Nestoriani,
Eutychiani, qui omnes in calvaria lepram gerunt,
quia erroris sui perfidiam aperta pravitate defendunt.</p>
<p>5. In barba lepram gerunt, qui de apostolis et
sanctis Christi perverse aliquid sentiunt, atque eos
falsum quidlibet praedicasse confingunt. Sicuti enim
barba ornamentum est viri, ita sancti apostoli et
<pb n="0328B"/>
doctores ornamentum praestant corpori Christi.</p>
<p>6. In calvitio lepram habent, qui Ecclesiae detrahunt,
sicut Carpocratiani, qui negant carnis resurrectionem,
sicut Novatiani, qui nuptias damnant, et
peccantibus poenitentiam negant; sicut Hierachitae,
qui inter alios errores regnum coelorum parvulos habere
non credunt; sicut Aeriani, qui vetant pro defunctis
offerri sacrificium.</p>
<p>7. In carne et cute gerunt lepram, qui carnalia
vel exteriora suadere conantur, ut Cerinthiani, qui
resurrectionem futuram in carnis voluptate existimant;
sic Actiani, qui dicunt in fide manentibus,
quamvis carnaliter vivant, non posse computari peccata.</p>
<p> 8. In cicatrice sanati ulceris lepram portat, qui
<pb n="0328C"/>
post cognitionem Dei, et medicinam, et manifestationem
fidei, quam a Christo <emph>418</emph> suscepit, rursum in
ipsa cicatrice ascendit aliquod indicium erroris prioris,
aut perfidia veteris dogmatis.</p>
<p>9. In carne viva lepram gestat, qui de anima, quae
vita est carnis, aliquod falsum existimat, sicut Luciferiani,
qui dicunt animam de carnis substantia propagatam;
sicut Arabici, qui animam simul cum corpore
mori putant.</p>
<p>10. In cicatrice ustionis lepram habent Manichaei,
qui inani abstinentiae cruciatu corpora sua exurunt,
et per infidelitatem non munditiem inde, sed lepram
gignunt. De talibus praedicabat Apostolus: <hi>Discedent,</hi> 
inquit, <hi>quidam a fide, attendentes spiritibus erroris, et
doctrinis daemoniorum, in hypocrisi loquentium mendacium,
<pb n="0328D"/>
et cauteriatam habentium suam conscientiam,
prohibentium nubere, et abstinere a cibis. quos Deus
creavit ad percipiendum <note>(I Tim. IV, 1 seqq.)</note>
            </hi>.</p>
<p>11. Sed adhuc adjecit colores leprarum, id est,
pallidam, rubentem, albam, lividam, nigram, florescentem.
Itaque dum pallidam lepram dicit, imbecillem
et fragilem fidem animae denotat, quae, perdito
colore integrae sanitatis, erroris infirmitate languescit.
Cum autem rubicundam lepram ostendit,
<pb n="0329A"/>
homicidii cruore mentem infectam denotat, et innuit.</p>
<p>12. Cum vero albam, illos haereticos qui se mundos
appellant, sive reliquos, qui de falso merito
gloriantur, sicut Pelagius et Novatus. Cum autem
macram vel lividam lepram commemorat, invidiae
et livoris notas exsecratur. Cum vero nigram insinuat,
sacrificiorum fumo et busto idololatriae denigratam
conscientiam detestatur. Cum autem florescentem
toto corpore, et cooperientem omnem pelliculam
corporis a capite usque ad pedes dicit, avaritiae
crimen ostendit, quia nunc floridum et jucundum
putatur hominem felicem ecce in hoc mundo et divitem
videri in saeculo.</p>
<p>13. Haec enim pestis avaritiae omne hominum
<pb n="0329B"/>
genus, quasi totum corpus, crebro erroris contagio
commaculat. Cum autem lepram quae habet ruborem
cum pallore permistum, eum hominem denotat qui,
cum sit imbecillis animo, et mendax, facile in furorem
prorumpit, et levitate morum cito perjurat;
pallor enim mentientem linguam significat. Rubor
autem iracundiam manifestat.</p>
<p>14. Est itaque lepra peccati, quae sacrificiorum
oblationibus emundatur, id est, contrito corde et
humiliato: <hi>Sacrificium enim</hi> <emph>419</emph> <hi>Deo spiritus contribulatus <note>(Psal. L)</note>
            </hi>.
Est et idololatriae, quae aqua diluitur
baptismi. Est et haereticorum, quae septem dierum
purgatione extra castra habeatur, id est, per septiformis
Spiritus agnitionem purificetur.</p>
<p>15. Est quae visu sacerdotis aufertur per doctrinam.
<pb n="0329C"/>
Genus autem leprae, quod mundari omnino
non potest, eorum est qui in Spiritum sanctum peccant,
nec dicunt poenitentes posse consequi veniam.
De his ait Veritas: <hi>Qui peccaverit in Spiritum sanctum,
non remittetur ei, nec in hoc saeculo, nec in
futuro <note>(Matth. XII)</note>
            </hi>.</p>
<p> 16. Quod vero jubetur leprosis ut exeant de castris,
et sedeant foris, donec mundetur lepra eorum, intelligitur
haereticos projici debere ab Ecclesia, donec a
proprio errore purgentur, et sic revertantur ad Dominum.
Ejusmodi vero dissutis tunicis, capite deoperto,
et ore obvoluto, sedere jubentur, leprae
mundationem exspectantes; dissutis tunicis, id est,
omnibus secretis manifestatis. Capite deoperto, ut a
cunctis ejus denudatio videatur. Ore clauso, ne
<pb n="0329D"/>
ulterius impia doceat, vel loquatur. Sed adhuc adjecit
Scriptura lepram esse in vasis, in parietibus domus,
in vestimento, in trama, in stamine.</p>
<p>17. Lepra in parietibus domus haereticorum congregatio
denotatur, quae per sacerdotem purgari
jubetur. Lepra in vasculis, unicuique homini proprii
corporis delicta. Lepra in stamine, vel in vestimento,
peccata quae extra corpus committuntur, vel quae in
ipso corpore perpetrantur.</p>
<p>
            <pb n="0330A"/>
          </p>
<p>18. Stamen enim anima hominis intelligitur, et
trama mollissimi corporis sensus. Quod vero leprosi
in lege ad sacerdotem mittuntur, indicat pro emundatione
haereticorum ante sacrificium Ecclesiam
Domino offerre debere, et sic reconciliari unitati
Ecclesiae.</p>
</div2>

<div2>
          <head>CAPUT XII. <hi>De sacerdote magno, et cultu ejus.</hi> </head>
<p> 1. Dixit Dominus ad Moysen: <hi>Pontifex, id est,
sacerdos maximus</hi> <emph>420</emph> <hi>inter fratres suos, super cujus
caput fusum est oleum unctionis, et cujus manus in sacerdotio
consecratae sunt, vestitusque est sanctis vestibus,
caput suum non discooperiet, vestimenta non scindet,
et ad omnem mortuum omnino non ingredietur.</hi> </p>
<p>2. <hi>Super patre suo quoque et matre non contaminabitur,
<pb n="0330B"/>
nec egredietur de sanctis, ne polluat sanctuarium
Dei, quia oleum sanctae unctionis Dei sui fusum
est super eum. Ego Dominus: virginem ducat uxorem.
Viduam, et repudiatam, et sordidam, atque meretricem
non accipiet, sed puellam de populo suo, ne contaminet
semen suum.</hi> </p>
<p>3. Sacerdos maximus inter fratres suos hic est,
de quo scribitur, cum resurrexisset a mortuis; <hi>Vade
ad fratres meos, et dic eis: Ascendo ad Patrem meum
et ad Patrem vestrum, Deum meum et Deum vestrum <note>(Joan. XX, 17)</note>
            </hi>.
 <hi>Super cujus caput fusum est unctionis
oleum,</hi> juxta quod propheta David ait: <hi>Dilexisti justitiam,
et odisti iniquitatem; propterea unxit te Deus,
Deus tuus, oleo laetitiae prae participibus tuis (Psalm.
<pb n="0330C"/>
XLIV)</hi>.</p>
<p> 4. <hi>Cujus consecratae sunt manus.</hi> Iste consecratas
habet manus, dum eas in passione extendit pro
expiatione totius saeculi. <hi>Vestimentum autem ejus non
scinditur,</hi> id est, non patitur dividi in haereses et
schismata Ecclesiam suam, quae illi inhaerendo vestis
est propria, cujus indumenti figura fuit tunica illa
Jesu inconsutilis, sed per totum textilis, quae in
passione non scinditur, sed a possidente individua
servatur.</p>
<p>5. <hi>Ad mortuum non accedat;</hi> quia peccatum non
fecit, per peccatum enim mors intelligitur, sicut
scriptum est: <hi>Anima quae peccavit, ipsa morietur. In
patre et matre non contaminabitur.</hi> In matre Christus
non est pollutus, cum ante saecula nasceretur de patre.</p>
<p>
            <pb n="0330D"/>
          </p>
<p>6. Similiter in patre non est commaculatus, cum
in saeculum nasceretur ex matre. Solus enim in saeculo
mundus ingressus est, procedens ex utero
virginali sine contagione virili. Nam nos omnes, dum
peccamus, contaminamur in patre de quo creati sumus,
si in haeresim devolvamur. Item in matre contaminamur,
si credentes Deo in aliquo Ecclesiam
laedi sinimus, vel libertatem matris coelestis indigna
peccati servitute foedamus.</p>
<p>
            <pb n="0331A"/> <emph>421</emph> 7. <hi>De sanctis non discedat,</hi> quia per susceptionem
carnis Christus sic descendit in mundum, ut
nunquam desereret coelum. <hi>Viduam repudiatam, aut
meretricem non ducat uxorem, sed virginem.</hi> Vidua et
repudiata est Synagoga; de qua loquitur Dominus
per Isaiam dicens: <hi>Quis est hic liber repudii matris
vestrae, quo dimisi eam <note>(Isai. L.)</note>
            </hi>? Meretrix autem haeresis
est, quae multorum errori vel libidini patet;
tales non copulantur Christo, nisi sola Ecclesia
virgo, quae non habet maculam, aut rugam; de qua
Apostolus ait: <hi>Despondi enim vos uni viro virginem
castam exhibere Christo <note>(II Cor. XI)</note>
            </hi>.</p>
<p> 8. Dicitur quidem et anima sponsa esse, sed illa
quae fidei simplicitate et actuum puritate incorrupta
probatur et virgo. Est et vidua anima quae, discedens
<pb n="0331B"/>
a jugo legis, Evangelii praecepta non servat.
Est etiam repudiata quae peccando a Christi corpore
separatur, etiam si non projiciatur ab Ecclesia. Est
et meretrix quae ad se recipit amatores, id est, contrarias
potestates, et daemones, qui desiderium capiunt
pulchritudinis ejus.</p>
<p>9. Pulchra namque a Deo creata est anima, et
satis decora, quae imaginem habet, et similitudinem
Dei. Dehinc sequitur: <hi>De genere suo ducat uxorem,</hi> 
animam scilicet, quae ei fide conjungitur. Nec contaminabit
semen suum, id est, verbum Dei, quod in
Ecclesia praedicatur, sicut in Evangelio scriptum est: <hi>Ne dederitis sanctum canibus, neque mittatis margaritas
ante porcos, ne conculcent eas pedibus suis <note>(Matth. VII)</note>
            </hi>.</p>
<p>
            <pb n="0331C"/>
          </p>
<p>10. Hucusque quae de summo sacerdote praedicta
sunt mystice ad Christum pertinuerunt. De hinc ea
ipsa sic interpretantur in membris suis, et maxime
in sacerdotibus, ad quos pertinent spiritualia sacramenta.
Qui etiam quantis polleant privilegiis breviter
percurrendum est.</p>
<p>11. Dicit enim de eo: <hi>Caput suum non discooperiet,</hi> 
id est, ut sacramenta Christi, qui caput ejus
est, velamento mysteriorum honoret. <hi>Vestimenta
sua non scindet,</hi> ne in haeresim vel schismata transeat. <hi>Super omnem animam quae mortua est non ingrediatur,</hi> 
ad omne peccatum quod ad mortem pertinet
non accedat. <hi>Super patre suo et matre non inquinabitur,</hi> 
scilicet, ne tanta indulgeat pietate parentibus,
ut Dominum suum offendat et creatorem,
<pb n="0331D"/> <emph>422</emph> 
 neque ita misereatur propinquis, ut erga Deum
videatur culpabilis.</p>
<p> 12. Quanti enim episcopi, quanti monachi, dum
curam gerunt parentum, suas animas perdiderunt! <hi>De sanctis non egrediatur,</hi> 
 ut semper in opere et
cogitatione sancta moretur. Qui enim loquitur quod
otiosum et reprehensione dignum est, de sanctis
egreditur, et polluit sanctificationem Dei, quia non
<pb n="0332A"/>
incedit ut servus Christi. <hi>Viduam, et repudiatam, et
meretricem non ducat uxorem, sed virginem;</hi> id est,
nihil de veteri homine et pristina voluptate amplectatur,
sed vitam omni puritate florentem possideat. <hi>De genere suo ducat uxorem,</hi> 
 utique vitam amplectatur
sanctorum, quorum per fidem proximus
est.</p>
<p>13. Inter haec praecipitur iisdem ut ministrantes
in templo vinum et siceram non bibant, ne ebrietate,
et crapula, et curis hujus vitae praegraventur corda
eorum, nec partem habeant in terra, nisi solum
Deum, ne, dum de terrenis cogitant, superna obliviscantur.
Ab hujus quoque convivio jubentur vicinus,
et mercenarius separari, et servis tantum ciborum
dari reliquias.</p>
<p>
            <pb n="0332B"/> 14. Vicinus haereticus est, qui proximum se titulo
christiani nominis asserit; mercenarius Judaeum
ostendit, qui fructum observantiae legis carnaliter
quaerit. Cum istis ergo sacerdos Dei non participet
Evangelii pabulum, quod est ad refectionem animarum,
sed tantummodo cum servis Christi. Datur de
his quae superferuntur altariis, sacerdoti pectus, et
brachium dextrum: in pectore legis mundas cogitationes
accipimus, doctrinaeque notitiam; in brachio
dextro opera bona ad pugnam contra diabolum, et
armatam manum, ut quod corde conceperit, operum
exemplo perficiat. Datur ei et de privato maxilla, ut
eloquentiam habeat. Datur et de victimis venter,
cujus indicio discat luxuriam exstinguere, et contemnere
gulam.
<emph>423</emph> </p>
        </div2>

<div2>
          <head>CAPUT XIII. <hi>De sacerdotibus qui non offerunt sacrificium.</hi> </head>

<pb n="0332C"/>
<p> 1. Inter haec jubetur ipsis sacerdotibus ut nulla
debilitate insignes sint, ne caecus, ne claudus, vel
parvo, aut grandi, vel torto naso, ne fracto pede aut
manu, ne gibbosus, nec lippus, nec albuginem habens
in oculo, nec jugem scabiem, ne impetiginem
in corpore, ne ponderosus. Quae omnia referuntur
ad animae vitium; mores enim in homine, non natura
damnatur.</p>
<p>2. Nam caecus sacerdos est, quia Scripturae scientiam
non intelligit, et quo gressum doctrinae vel
operis porrigat per ignorantiam nescit. De talibus
scriptum est per Isaiam: <hi>Speculatores ejus caeci
omnes <note>(Isai. LVI, 10)</note>
            </hi>. Claudus quidem est, qui intelligit
<pb n="0332D"/>
quid docere debeat, sed tamen praecepta
quae docet non implet. Parvo autem naso est qui ad
tenendam mensuram discretionis idoneus non est.</p>
<p>3. Grandi et torto naso est furibundus, et minax
cum superbiae arrogantia vel immoderata discretione.
Fracto autem pede vel manu est qui viam Dei
quam docet pergere non studet. Gibbosus quoque
sacerdos est quem terrenae cupiditatis pondus deprimit,
<pb n="0333A"/>
et tardius ad superna intendit. Lippus vero
est cujus ingenium ad cognitionem veritatis emicat,
sed hoc carnaliter vivendo obscurat. Albuginem quoque
habet in oculo qui arrogantia sapientiae seu
justitiae caecatur.</p>
<p>4. Jugem vero scabiem habet cui carnis petulantia
sine cessatione dominatur. Impetiginem quoque
habet in corpore qui avaritia vastatur in mente.
Quae, nisi in parvo compescitur, nimirum sine mensura
dilatatur. Ponderosus vero est qui, etsi turpitudinem
non exercet opere, sed ab hac cogitatione
continua sine moderamine gravatur in mente. Talis
nec sancta ingredi, nec nomen antistitis poterit possidere,
quia et terrenis desideriis gravatur, et expers
est scientiae veritatis.
<emph>424</emph> </p>
        </div2>

<div2>
          <head>CAPUT XIV. <hi>De ablutione Aaron et filiorum ejus.</hi> </head>

<pb n="0333B"/>
<p>1. Praeterea quid sit illud quod juxta praecepta
Dei lavisse Aaron et filios ejus legitur Moyses? Jam
tunc purgationem mundi et rerum omnium sanctitatem
baptismi sacramentum significabant.</p>
<p> 2. Non accipiunt vestes, nisi prius lotis sordibus,
nec ornantur ad sacra, nisi in Christo novi homines
renascantur. Quod autem Moyses lavat, legis indicium
est. Praeceptis enim Dei lavandi sumus; et
cum, parati ad induendum Christum, recte tunicas
pelliceas deposuerimus, tunc induemur veste linea,
nihil in se mortis habente, sed tota candida, ut de
baptismo consurgentes, cingamus lumbos in veritate,
et tota peccatorum pristinorum turpitudo celetur.
<pb n="0333C"/>
Unde et David: <hi>Beati,</hi> inquit, <hi>quorum remissae sunt
iniquitates, et quorum tecta sunt peccata <note>(Psal. XXXI)</note>
            </hi>.</p>
</div2>

<div2>
          <head>CAPUT XV. <hi>De oblatione pro sacerdotis delicto.</hi> </head>

<p>1. Quid autem sibi velit lex imaginaria quae jubet
vitulum pro peccato sacerdotis immolari, et sanguine
ejus septies digito sacerdotis populum aspergi?
Deinde duos hircos offerre debere: unum, in quo
sors Domini venit, occidendum esse, et sanguine
ejus, vel de sanguine vituli digito sacerdotis populum
aspergendum; alterum vero, in quo omnia peccata
et maledictiones totius populi imponendae essent,
in locum desertum perducendum, ibique dimittendum?</p>
<p> 2. Sed prius est necesse vituli sacrificium pandere,
<pb n="0333D"/>
et tunc etiam et hircorum causam mysteriaque
eorum narrare. Vitulus itaque hic qui pro peccato
sacerdotis et totius populi emundatione <emph>425</emph> occidi
jubetur, figuram Domini et Salvatoris nostri Jesu
Christi in semetipso portabat, qui non solum pro peccatis
sacerdotalis populi, verum et pro omni genere
humano cunctisque nationibus, Deo Patre permittente,
est immolatus, sicut Apostolus ait: <hi>Qui filio
suo non pepercit, sed pro omnibus nobis tradidit illum <note>(Rom. VIII)</note>
            </hi>.</p>
<p>
            <pb n="0334A"/>
          </p>
<p>3. Merito et hoc in loco de ejus vituli sanguine
septies populus digito sacerdotis aspergi jubetur, ut
redemptio et purificatio nostra in Christi sanguine
collata per gratiam septemplicis spiritus demonstraretur.
Duo autem hirci duorum populorum figuram
aperta ratione demonstraverunt, propter originalem
peccati praevaricationem, hircorum formam gerentes.</p>
<p>4. Quorum est similitudo in Evangelio, haedi, id
est, peccatores ad sinistram futuri <note>(Matth. XXV)</note>. Sed
ex his qui in Christum credidissent, et poenitentiam
delictorum suorum toto corde egissent, baptismi
gratiam consecuti, hi in similitudinem unius hirci,
qui in sortem Domini venit, figuram accipiunt. Cujus
sanguis cum sanguine vituli permisceri jubetur, ut,
<pb n="0334B"/>
consortes passionis Christi effecti, participes gloriae
ipsius efficiantur.</p>
<p>5. Sed quid est hircum in sortem Domini venire,
nisi ut populus credentium, cujus ille figuram habebat,
consors et cohaeres Domini haberetur in regno,
sicut Apostolus ait: <hi>Haeredes Dei sumus, cohaeredes
autem Christi?</hi> Alius vero hircus, qui in sortem Domini
non venit, similitudinem tenet infidelium, qui
nunquam in Christum credere voluerunt. Hi utique
accipiunt maledictionem totius populi, et omnes iniquitates
humani generis, et projiciuntur in desertum
locum.</p>
<p>6. Sed quid est omnes iniquitates, et maledictiones
accipere, nisi quia omnia peccata, quae ab Adam usque
ad Christum humanum genus admisit, illi soli
<pb n="0334C"/>
sunt percepturi, qui nec credere in Christum, nec expiari
Christi sanguine voluerunt? Et sic onusti et
praegravati iniquitatibus et maledictionibus totius populi,
id est, humani generis, in desertum locum projicientur,
id est, in tenebras exteriores, ubi fletus et
stridor dentium, et in stagnum ignis, quod est gehenna,
ubi ignis eorum non exstinguetur, et vermis
eorum non morietur.
<emph>426</emph> </p>
        </div2>

<div2>
          <head>CAPUT XVI. <hi>De pecoribus quae non offeruntur in sacrificio.</hi> </head>

<p>1. Diversitas victimarum, et quae vel offerri debeant,
vel non offerri, in hoc libro Levitico dinumerantur.
Sed per comparationem pecorum conversatio
hominum demonstratur. Homo qui obtulerit victimam
pacificorum Domino, vel vota solvens, vel
<pb n="0334D"/>
sponte offerens, tam de bobus quam de ovibus animal
immaculatum offerat, ut acceptabile sit; omnis
macula non erit in eo.</p>
<p>2. Si caecum fuerit, si fractum, si cicatricem habens,
si papulam, si scabiem, vel impetiginem, non
offeretis ea Domino, neque adolebitis ex his super
altare Domini: bovem et ovem, auribus et caudis
amputatis, voluntarie offerre potes, votum autem ex
his fieri non potest. Omne animal quod vel contritis,
vel tonsis, vel sectis, ablatisque testiculis est, non
<pb n="0335A"/>
offeretis Domino, et hoc in terra vestra omnino non
facietis.</p>
<p>3. De manu alienigenae non offeretis panes Deo
vestro, nec quidquid aliud dare voluerit, quia corrupta
et maculata sunt omnia, non suscipietis ea.
Primum rejicitur a sacrificio maculosum animal, vel
varium, id est, homines, in quibus diversitas est
peccatorum, et nunc in libidine et cupiditate, nunc
in diversis criminibus demutantur. Rejicitur quidem
et caecum animal, id est, qui nec Deum videt, nec
opera ejus facit.</p>
<p> 4. Fractum quoque, id est, vitiis carnalibus vexatum
ac collisum. Rejicitur et cicatricem habens, qui
non digna satisfactione poenitentiae vulnera peccatorum
deplorat, sed adhuc veteris morbi signum per
<pb n="0335B"/>
desideria voluptatis interius gestat. Reprobatur et
lingua amputatum, qui Dominum non confitetur, neque
divinam legem meditatur.</p>
<p> 5. Rejicitur et papulam habens, qui pruritu libidinis
et ardore concupiscentiarum exaestuat. Similiter
et scabiosum, qui peccatum carnis perficit contagione
operis. Jam vero impetiginem habens <emph>427</emph> haereticorum
figurat collectionem, quae frequenter se in
Ecclesiae corpus immergit, et, ut impetigo, livorem
facit. Porro aure amputati sunt qui verbo Dei non
obediunt, non faciendo quae jussa sunt.</p>
<p>6. Qui vero caudam habet amputatam, ille est qui
bonum quod incipit perseveranti fine non perficit.
Porro desectum, vel testiculis amputatum, indicat
eos qui cum corpore viri sint, turpitudinis usu effeminantur.
<pb n="0335C"/>
His ergo criminibus involuti, a sacrificio
Domini reprobantur, nec efficiuntur consortes passionis
Christi, nec coelestis sanctificationis participes.
</p>
        </div2>

<div2>
          <head>CAPUT XVII. <hi>De caeteris caeremoniis.</hi> </head>
<p> 1. Sed neque panes alienigenae offeruntur Domino,
et doctrinae haereticorum, vel studia superstitiosa
<pb n="0336A"/>
saecularium litterarum, quae, quia extra fidem sunt,
et aliena putantur. Tales enim repudiantur hostiae a
Domino, et rejicitur hujusmodi sacrificium ab Ecclesia
catholica.</p>
<p> 2. Nunc vero jam de quibusdam caeremoniis quid
spiritualiter in <emph>428</emph> his habeatur dicendum est.
De quibus etiam et Judaei scrupulosissime quaerunt,
dicentes: Cur eas Christiani non student observare,
cum Christus venerit non legem solvere, sed adimplere?
Quaeritur ergo cur jam non circumcidatur carne
Christianus, si Christus non venit legem solvere, sed
adimplere.</p>
<p> 3. Respondetur: Ideo jam non circumciditur Christianus,
quia id quod eadem circumcisione prophetabatur
jam Christus implevit. Exspoliatio enim carnalis
<pb n="0336B"/>
generationis, quae in illo facto figurabatur, jam
Christi resurrectione adimpleta est, et quod in nostra
resurrectione futurum est, sacramento baptismi
commendatur. Si enim Judaei resurrectione Domini
justificarentur, cujus resurrectionis iterum, post diem
tamen Sabbati, hoc est, post septimum, octavus fuit,
profecto spoliarentur carnali velamento mortalium desideriorum,
et cordis circumcisione gaudentes, adumbratam
figuratamque non jam in carne exprimerent.</p>
<p> 4. Cum quaeritur Sabbati otium cur non observet
Christianus, si Christus non venit legem solvere,
sed adimplere, respondetur: Imo et id propterea
non observat Christianus, quia quod ea figura prophetabatur
jam Christus implevit; in illo quippe
habemus Sabbatum, qui dixit: <hi>Venite ad me, omnes qui
<pb n="0336C"/>
laboratis et onerati estis, et ego vos reficiam. Tollite
jugum meum super vos, et discite a me quia mitis
sum et humilis corde, et invenietis requiem animabus
vestris <note>(Matth. XI, 28)</note>
            </hi>.</p>
<p> 5. Cessationem ergo Sabbatorum jam quidem supervacue
ducimus observare ex quo spes revelata est
nostrae quietis aeternae. Cum quaeritur quare non observet
<pb n="0337A"/>
servet differentiam ciborum, quae in lege praecipitur,
si Christus <hi>non venit legem solvere, sed adimplere,</hi> <emph>429</emph> 
respondetur: Imo propterea non observat eam Christianus,
quia quod in illius figuris prophetabatur Christus
implevit, non admittens ad corpus suum (quod
corpus in sanctis suis in vitam aeternam praedestinavit)
quidquid per illa animalia in moribus hominum
significatum est.</p>
<p>6. Cum quaeritur quare Christianus non, animalibus
immolatis, carnis et sanguinis sacrificium offerat
Deo, si Christus <hi>non venit legem solvere, sed adimplere,</hi> 
respondetur: Imo propterea magis haec Christianus
jam offerre non debet, quia ea quae talibus
rerum figuris illi prophetabant immolatione carnis et
sanguinis sui Christus implevit. Nam de sacrificiis
<pb n="0337B"/>
eorumdem animalium quis nostrum nesciat magis ea
perverso populo congruenter imposita, quam Deo desideranter
oblata?</p>
<p> 7. Sed tamen in his figurae nostrae fuerunt, quia
nostra emundatio et Dei propitiatio nobis in sanguine
nulla. Secundum figuram illam veritas Christus
est, cujus sanguine redempti sumus. Cum quaeritur
cur azyma non observet Christianus, si <hi>non venit
Christus legem solvere, sed adimplere,</hi> respondetur:
Imo propterea magis non observat Christianus haec,
quia quod illa figura prophetabatur, expurgato veteris
vitae fermento, novam vitam demonstrans implevit
Christus. Quapropter non manducare azyma per
statutos septem dies tempore Veteris Testamenti
<pb n="0337C"/>
peccatum fuit; tempore autem Novi Testamenti non
est peccatum.</p>
<p> 8. Sed in spe futuri saeculi, quam habemus a Christo,
qui et animam nostram induens justitia, et corpus
nostrum induens immortalitate, totos nos innovat,
credere aliquid ex veteris corruptionis <emph>430</emph> 
necessitate atque indigentia nos passuros, vel acturos,
semper peccatum est, quandiu volvuntur isti
septem dies quibus peragitur tempus. Sed hoc Veteris
Testamenti temporibus in figura occultatum, a
quibusdam sanctis intelligebatur; tempore autem
Novi Testamenti in manifestatione revelatur, populis
praedicatur. Unde Scriptura ipsa tunc erat pareceptum,
nunc testimonium.</p>
<p> 9. Cum quaeritur cur de carne agni Christianus
<pb n="0338A"/>
pascha non celebret, si Christus <hi>non venit legem solvere,
sed adimplere,</hi> respondetur: Imo Christianus
jam sic pascha non celebrat, quia quod illa figura
prophetabatur Agnus immaculatus sua passione Christus
implevit. Cum quaeritur quam ob causam neomenias
in lege mandatas non celebrat Christianus,
si Christus <hi>non venit legem solvere, sed adimplere,</hi> 
respondetur: Imo jam propterea Christianus istas
non celebrat, quia propter quod praenuntiandum celebrabantur
Christus implevit. Celebratio enim novae
lunae praenuntiabat novam creaturam, de qua
dicit Apostolus: <hi>Si qua igitur in Christo nova creatura,
vetera transierunt, et facta sunt omnia nova.</hi> </p>
<p>10. Cum quaeritur cur illa singularum quarumque
immunditiarum baptismata quae in lege praecipiuntur
<pb n="0338B"/>
non observet Christianus, si legem Christus <hi>non
venit solvere, sed adimplere,</hi> respondetur: Inde potius
haec non observat Christianus, quia futurorum
figura erant, quam Christus implevit. Venit enim
consepelire nos sibi per baptismum in mortem, ut
quemadmodum Christus resurrexit a mortuis, sic
et nos in novitate vitae ambulemus.</p>
<p> 11. Cum quaeritur qua causa scenopegia non sit
solemnitas Christianorum, si lex a Christo adimpleta
est, non soluta, respondetur tabernaculum Dei fideles
esse, in quibus charitate sociatis, et quodammodo
compactis, habitare dignatur. Et ideo magis
illud non observari a Christianis, quia jam Christus
in Ecclesia sua quod illa figura prophetice promittebat
implevit. Scenopegiam non celebrare aliquando
<pb n="0338C"/>
peccatum fuit, nunc non est peccatum; tabernaculum
autem Dei, quod est Ecclesia, non compaginari,
semper peccatum est; sed quod tunc agebatur sub
praecepto figurato, <emph>431</emph> nunc legitur in testimonio
revelato. Nam et illud, quod tunc factum est, non
diceretur tabernaculum testimonii, nisi alicui veritati,
quae suo tempore declaranda erat, quamdam congruentiam
attestaretur.</p>
<p> 12. Cum quaeritur quae causae essent septimum
annum remissionis, sive jubilaeum non observari, in
quo canebant tubae, et revertebantur omnes ad antiquam
possessionem, respondetur jubilaei figuram
aeternae beatitudinis requiem significare. Sicut enim
dies septimus feriatus esse praecipitur, ut aeterna
<pb n="0339A"/>
per eum requies designetur, sic in jubilaeo, qui in
annorum curriculo septenario numero septies replicato,
et monade addita, in quinquagenarium ducitur,
perpetuae beatitudinis secura requies intimatur.</p>
<p> 13. Quando in voce archangeli, novissima clangente
tuba resurgentibus cunctis, revertitur ad omnes
<pb n="0340A"/>
antiqua possessio carnis, tunc revertetur Adam
ad antiquam terram carnis suae, in qua inhabitavit.
Tunc Abel ad terram suam, de qua ejectus est per
Cain. Tunc Noe, Abraham, Isaac, et Jacob, sed et
omnes animae mortalium tunc recipient corpora sua,
a quibus exierunt, ut possideant ea in aeternum.</p>
</div2>
      </div1>


<div1>
        <head> <emph>432</emph> IN NUMEROS.</head>
<div2>
          <head>PRAEFATIO.</head>
<pb n="0339B"/>
<p>1. Ideo hic liber unus ex quinque libris Moysi
Numeri appellatus est, eo quod egressae multitudinis
Israeliticae ex Aegypto in eodem perfectorumque
virorum computatio et numerus teneatur insertus.</p>
<p>2. In quo etiam profectiones eorum et mansiones
a finibus Aegypti usque ad locum et tempus in quo
Moyses defunctus est numerantur. In quo et dies
dedicationis tabernaculi, et oblationum modus, non
sine mystici numeri sacramento et ratione dinumeratus
est.</p>
<p> 3. Catalogus autem mansionum filiorum Israel a
prima usque ad ultimam numerantur simul quadraginta
et duae. De quibus Matthaeus loquitur: <hi>Ab
Abraham usque ad David generationes quatuordecim,
et a David usque ad transmigrationem Babylonis generationes
quatuordecim, et a transmigratione Babylonis
<pb n="0339C"/>
usque ad Christum generationes quatuordecim <note>(Matth. I)</note>
            </hi>,
id est, generationes simul quadraginta et duae.</p>
<p>4. Per has currit verus Hebraeus, qui de terra festinat
transire ad coelum, et Aegypto saeculi derelicta,
terram repromissionis ingreditur; nec mirum si illo
numeri sacramento perveniamus ad regnum coelorum,
sub quo Dominus atque Salvator a primo patriarcha
pervenit ad Virginem, quasi ad Jordanem,
quae, pleno gurgite fluens, Spiritus sancti gratiis
redundavit.
<emph>433</emph> </p>
        </div2>

<div2>
          <head>CAPUT I.</head>
<p> 1. Prima mansio est Ramesses urbs, quae in extremis finibus Aegypti erat, in qua populus congregatus
exiit in desertum altera die post pascha in conspectu
Aegyptiorum. <hi>Ramesse</hi> interpretari quidam <hi>commotionem,</hi> 
 vel <hi>tonitruum,</hi> putaverunt, quia cum
commoti fuerimus ad evangelicam tubam, et excitati
<pb n="0339D"/>
tonitruo gaudii, eximus in mense primo, quando
hiems praeteriit, quando veris exordium est, quando
cuncta renovantur.</p>
<p>
            <pb n="0340B"/> 2. Eximus quinta decima die mensis primi, in crastinum
paschae, pleno mensis lumine, post esum agni
immaculati, calceatos pedes habentes de Evangelio,
vel Apostolo, et accinctos lumbos de pudicitia, et baculos
in manibus praeparatos <note>(Ephes. VI)</note>.
</p>
        </div2>

<div2>
          <head>CAPUT II.</head>
<p> 1. Secunda mansio est Socoth, in qua coquunt
panes azymos, et primum tendunt tabernacula. Unde
et locus nomen accepit. <hi>Socoth</hi> quippe interpretatur <hi>tabernacula,</hi> 
 sive <hi>tentoria.</hi> Cum ergo exierimus de
Aegypto, id est, a saeculo, primum tabernacula figamus,
scientes nobis ad ulteriora pergendum, et ad
sanctam terram coelestem iter accelerandum.</p>
</div2>

<div2>
          <head>CAPUT III.</head>
<p> 1. Tertia mansio est Ethan, quae est in extremo
solitudinis, in qua primum videtur Dominus praecedens
populum in columna ignis. <hi>Ethan</hi> sonat <hi>fortitudo,</hi> 
<pb n="0340C"/>
sive <hi>perfectio.</hi> Praeparemus ergo nobis fortitudinem
assumentes perfectum robur, ut inter errorum <emph>434</emph> 
 tenebras et confusionem noctis scientiae Christi
lumen appareat. Dies quoque noster nubem habeat
protegentem, ut his ducibus ad terram sanctae
promissionis pervenire valeamus.</p>
</div2>

<div2>
          <head>CAPUT IV.</head>
<p> 1. Quarta mansio est Phihahiroth, quod est contra
Beelsephon. <hi>Phihahiroth</hi> interpretatur <hi>os nobilium.</hi> 
Proinde assumpta fortitudine, nobilitemur in Domino,
contemnentes et Beelsephon, qui interpretatur <hi>dominus
aquilonis,</hi> ejusque superbiam declinemus.</p>
<p> 2. Ab hac mansione profecti filii Israel transierunt
per medium mare in desertum, videruntque
Pharaonem cum suo exercitu submersum, praeeunte
Maria praecinente in tympanis.
</p>
        </div2>

<div2>
          <head>CAPUT V.</head>
<p>
            <pb n="0340D"/> 1. Quinta mansio est Marah, ad quam venerunt
filii Israel, transito Rubro mari post triduum. <hi>Marah</hi> 
autem interpretatur <hi>amaritudo;</hi> post praedicationem
<pb n="0341A"/>
enim Evangelii et tabernacula transmigrantium, post
assumptam fortitudinem fidei, et post baptismum atque
victoriam rursus venitur ad amaritudinem, ut voluptas
atque luxuria vitae amaritudine terminetur, et
per crucis lignum, quasi per cruciatum, iterum
suavitas compensetur.</p>
</div2>

<div2>
          <head>CAPUT VI.</head>
<p> 1. Sexta mansio est Helim, ubi erant duodecim fontes
aquarum, et septuaginta palmae, in figura duodecim
apostolorum, et septuaginta discipulorum secundi
ordinis: de quorum fontibus doctrinae potum haurimus,
et dulces fructus victoriae carpimus. Unde et
bene <hi>Helim</hi> vertitur in <hi>arietes fortes;</hi> ipsi enim sunt
robusti principes gregis, duces ovium, doctores gentium.
<emph>435</emph> </p>
        </div2>

<div2>
          <head>CAPUT VII.</head>

<pb n="0341B"/>
<p> 1. Septima mansio est iterum ad mare Rubrum,
quod est baptismi typus, cruore Domini consecratus.
Quaeritur hic quomodo post transitum Rubri maris,
et fontes amaros, et Helim, rursus ad mare Rubrum
venerint? nisi forte in itinere pergentibus sinus quidam
maris occurrit, juxta quem castrametati sunt.</p>
<p>2. Aliud est enim transire mare, aliud in proximo
figere tabernacula. Ex quibus monemur post evangelicam
disciplinam, et cibos dulcissimos triumphorum,
apparere nobis interdum mare, et praeterita
discrimina poni ante oculos.
</p>
        </div2>

<div2>
          <head>CAPUT VIII.</head>

<p>1. Octava mansio est in solitudine Sin, qua tenditur
usque ad montem Sinai. Interpretatur autem
<pb n="0341C"/>
Sine <hi>rubus,</hi> vel <hi>odium,</hi> quia postea quam venerimus
in locum Ecclesiae, de qua Dominus nobis sit locuturus,
grande odium meremur inimici.
</p>
        </div2>

<div2>
          <head>CAPUT IX.</head>

<p>1. Nona mansio est in <hi>Depheca,</hi> quae dicitur <hi>pulsatio,</hi> 
juxta quod Dominus ait: Pulsate, et aperietur
vobis <note>(Matth. VII)</note>. Sensusque est manifestus, quia
postquam venerimus ad locum Ecclesiae, incipimus
sacramenta pulsare.
</p>
        </div2>

<div2>
          <head>CAPUT X.</head>
<p> 1. Decima mansio est in <hi>Alus,</hi> quod interpretatur <hi>fermentum,</hi> 
 quod tollens mulier commiscuit farinae
satis tribus, donec fermentaretur totum <note>(Matth. XIII)</note>.
In hac solitudine murmurat populus propter famem,
accepitque vespere coturnicem, et mane alterius diei
<pb n="0341D"/>
manna. Et nota, in decima mansione manna tribui,
<pb n="0342A"/>
id est, post Decalogi perfectionem angelorum panem
manducari.
<emph>436</emph> </p>
        </div2>

<div2>
          <head>CAPUT XI.</head>
<p> 1. Undecima mansio est in <hi>Raphidin,</hi> quae interpretatur <hi>dissolutio fortium,</hi> 
 vel <hi>remissio manuum.</hi> In
hac sitienti populo fons de petra Oreb in similitudinem
Christi aquam erupit. Ibi Jesus in typo Salvatoris
contra Amalech militat, et in signo crucis daemonum
adversum nos tentamenta surgentia devincuntur.</p>
<p> 2. Ubi venit Jethro cognatus ad Moysen, dans consilium
septuaginta seniorum, et in typum Ecclesiae
ex gentibus congregatae, legis imminutio evangelio
suggerente completur. Pulchrae autem dissolutio ac
sanitas fortium Raphidin dicitur, vel propter dissipatum
Amalech, vel propter sanatum Israel.
</p>
        </div2>

<div2>
          <head>CAPUT XII.</head>

<pb n="0342B"/>
<p> 1. Duodecima mansio est in solitudine Sinai: statim
tibi veniat in mentem apostolicus numerus. Sinai
quippe interpretatur <hi>rubus,</hi> quo significatur Ecclesia,
in qua nobis apostoli praedicant. In hac mansione
Moyses ascendit ad Dominum, ibique descendit Dominus
in montem Sinai, dans legem populo suo. Ibi
fabricatur tabernaculum, ibi praecipitur varietas hostiarum,
vasorum diversitas, indumenta pontificis,
sacerdotum ac levitarum caeremoniae.</p>
<p>2. Ibi numerus populorum et Levitarum, et per
singulas tribus populi distributio. Oblationes quoque
principum in hac mansione <emph>437</emph> descriptae sunt.
Duae quoque argenteae tubae ad promovenda castra
ibidem fieri jubentur.</p>
<p>
            <pb n="0342C"/> 3. Ibique praecipitur immundis, et iis qui primo
mense paschae interesse non potuerint, ut secundo
mense conveniant. Sed quid sibi velit quod hi qui
longius habitabant, vel immundi in anima fuerant,
in secundo mense pascha jussi sunt facere? Quo
nimirum in typo intelliguntur populi gentium, qui
cum, omnibus daemonibus fornicati, immundi videbantur
in anima, salubri vero confessione mundati,
ad secundam nativitatem, quasi ad secundum mensem,
transire praecipiuntur.</p>
<p> 4. Jubetur quoque in hac mansione Nazaraeis, ut
vinum, et siceram, et omne, quod de uvis est, non
bibant, nec comedant, nec uvam quidem passam, vel
acetum, quod est ex vino. Sed in Proverbiis praecipitur
<pb n="0342D"/>
potentes, qui iracundi sunt, ut vinum non bibant,
<pb n="0343A"/>
ne cum biberint, obliviscantur sapientiae <note>(Proverb. XXXI)</note>.</p>
<p> 5. Quid ergo Nazaraeorum nomine, nisi abstinentium
continentiumque vita designatur? His in vino
luxuria prohibetur, in sicera omnis voluptas terrena.
Sicera enim ex diverso conficitur genere, sicut voluptas
ex diversa vitiorum oritur colluvie; illi enim
vinum non bibunt, et siceram bibunt, qui ad decipiendos
homines umbras quasdam et imagines se
simulant habere virtutum.</p>
<p> 6. Uva passa illi vescuntur, qui propter humanos
oculos abstinentiae pallore inficiuntur, ut gloriam
captent ab hominibus. Acetum autem hi bibunt qui
post vitae sanctitatem in vetustatem praeteritorum
vitiorum labuntur, et corruptione veteris nequitiae
<pb n="0343B"/>
delectantur. Praecepit itaque Deus ut qui sanctitatis
induerint titulum cunctis his careant vitiis, nullamque
hujusmodi perturbationem appetant, quae statum
mentis evertat.</p>
<p>7. In hac mansione projiciuntur de castris leprosi,
fluxi et immundi. Leprosi haeretici, fluxi cogitatione,
immundi opere, ut tanquam coinquinati et morbidi
a castris Ecclesiae separentur, ne contagione morum
suorum vitam polluant innocentium. <emph>438</emph>
          </p>
<p>8. Ibi ab anno vicesimo annumerantur populi,
qui ad praelium eliguntur. Sed cur ab anno vicesimo,
nisi quia ab hac aetate contra unumquemque vitiorum
bella nascuntur? Ideoque ad pugnam eliguntur,
ut habeant contra libidinem conflictum, ne luxuriis
superentur.</p>
<p>
            <pb n="0343C"/> 9. Ibi etiam ab anno vicesimo et quinto Levitae
tabernaculo servire mandantur, et a quinquagenario
custodes vasorum fiunt. Quid enim per annum quintum,
ac vicesimum, in quos flos juventutis oboritur,
nisi ipsi contra unumquemque vitiorum bella signantur?
Et quid per quinquagenarium, in quo et jubilaei
requies continetur, nisi interna quies edomito
bello mentis exprimitur? Quid vero per vasa tabernaculi,
nisi fidelium animae designantur?</p>
<p>10. Levitae ergo ab anno vicesimo et quinto tabernaculo
serviunt, et quinquagenario vasorum custodes
fiunt, ut videlicet qui adhuc impugnantium
vitiorum certamina per consensum delectationis tolerant
aliorum curam suscipere non praesumant. Cum
vero tentationum bella subegerint, cum apud se jam
<pb n="0343D"/>
de intima tranquillitate securi sunt, animarum sortiantur
custodiam.</p>
<p>
            <pb n="0344A"/> 11. Sed quis haec praelia sibi perfecte subigat,
cum Paulus dicat: <hi>Video aliam legem in membris
meis, repugnantem legi mentis meae, et captivum me
ducentem in lege peccati <note>(Rom. VII, 23)</note>
            </hi>? Sed aliud
est bella fortiter perpeti, aliud bellis enerviter expugnari:
in istis exercetur virtus, ne quis extolli
debeat; in illis omnimodo exstinguitur, ne subsistat.</p>
<p> 12. Praecepit dehinc ibi lex levitis, omnes pilos
carnis radere, quia hi qui obsequiis assumuntur divinis
debent ante Dei oculos a cunctis carnis cogitationibus
mundi apparere, ne illicitas cogitationes
mens proferat, et pulchram animae speciem, quasi
pilis fruticantibus, deformem reddat.</p>
<p> 13. Post haec jubentur etiam fieri duae tubae, quarum
clangore populi moverentur ad praelium. Sic enim
<pb n="0344B"/>
scriptum est de <emph>439</emph> his ad Moysen: <hi>Fac tibi duas
tubas argenteas ductiles.</hi> Et paulo post: <hi>Cum concisus
clangor increpuerit, movebuntur castra.</hi> Per duas enim
tubas exercitus ducitur, quia per duo Testamenta,
sive per duo praecepta charitatis, ad procinctum fidei
populus evocatur.</p>
<p>14. Quae idcirco argenteae fieri jubentur, ut praedicatorum
verba eloquii nitore refulgeant, et auditorum
mentem nulla sui obscuritate confundant. Idcirco
ductiles, quia necesse est ut hi qui venturam
vitam praedicant, tribulationum praesentium tunsionibus
crescant.</p>
<p> 15. Bene autem dicitur: <hi>Cum concisus clangor increpuerit,
movebuntur castra,</hi> quia nimirum, cum
<pb n="0344C"/>
subtilior ac minutior praedicationis sermo tractatur,
auditorum mentes contra tentationum certamina
ardentius excitantur. Jam abhinc promoventur filii
Israel de monte Sina, et transeunt in sepulcra concupiscentiae.</p>
</div2>

<div2>
          <head>CAPUT XIII.</head>
<p> 1. Tertia decima mansio est in sepulcris concupiscentiae,
ubi populus, fastidiens coelestem panem,
carnes Aegyptias desideravit. Multosque subitum
devoravit incendium. E quibus edocemur, qui conversationem
reliquimus saeculi, et Aegyptias ollas
(id est, carnalium desideriorum fervores contempsimus),
non debere murmurare contra coelestem panem,
nec virulentias Aegyptiorum, qui sunt magnarum
<pb n="0344D"/>
carnium, sed simplicem mannae cibum, id est,
puram coelestemque vitam quaerere.</p>
<p>
            <pb n="0345A"/> 2. Alioquin si post perceptum angelicum manna,
quae est coelestis vita, sive doctrina, rursus carnes
Aegyptias (quae sunt carnales hujus saeculi voluptates)
et concupiscentias pristinorum morum voluerimus
appetere, vorabimus nauseam, et statim Domini
igne torquebimur, desideriumque nostrum vertetu,
in tumulos, ut simus sepulcra dealbata, quae foris
apparent hominibus <emph>440</emph> speciosa, intus autem plena
sunt ossibus mortuorum, et omni spurcitia.</p>
<p>3. In hac mansione descendit spiritus super septuaginta
viros electos, et tunc Dominus descendit in
nube, et retraxit de spiritu qui erat super Moysen,
et imposuit super septuaginta viros. Descendente
enim in nube carnis Christo, diffusa est per fidem
Spiritus sancti gratia super populos, ex septuaginta
<pb n="0345B"/>
gentium linguis electos, venitque super omnes donum
illud virtutis coelestis, quod quondam fuerat in Moyse
atque prophetis.
</p>
        </div2>

<div2>
          <head>CAPUT XIV.</head>
<p> 1. Quarta decima mansio in solitudine Aseroth.
In hac Aaron sacerdos locum incidens offensionis
cum sorore sua Maria, fratri uterque obtrectant,
quod alienigenam accepisset uxorem. Unde illico
Maria contagio leprae effloruit.</p>
<p>2. Quo loco evidens fuit figura mysterii, quod sacerdotalis
illa plebs patrum Christo Salvatori adversus
Ecclesiam congregatam ex gentibus derogaret:
ideoque leprae sorde perfunditur; nec redit ad Dei
tabernaculum, donec statutum plenitudinis gentium
tempus adimpleatur. Tunc enim eadem plebs pristinam
<pb n="0345C"/>
poterit recipere sanitatem, dum eis septiformis
spiritualis agnitio ad veniam fuerit suffragata.
</p>
        </div2>

<div2>
          <head>CAPUT XV.</head>
<p> 1. Quinta decima est in Rethma, quae transfertur <hi>sonitus,</hi> 
 sive <hi>juniperus.</hi> Fertur autem hoc lignum
ignem multo tempore conservare, ita ut si prunae ex
ejus cinere fuerint adopertae, usque ad annum perveniant.
Ex quibus discimus post sepulcra concupiscentiae, <emph>441</emph> 
 sive atria, transire nos ad lignum
multo tempore calens, ut simus ferventes spiritu, et
claro sonitu, atque in altum exaltata voce Evangelium
Domini praedicemus.</p>
<p>2. Ab hac mansione usque ad tricesimam secundam
hae continentur historiae quae, quia non sunt per
mansiones singulas distributae, a nobis quoque in
<pb n="0345D"/>
commune dicentur.</p>
<p> 3. Duodecim exploratores mittuntur ad terram sanctam.
<pb n="0346A"/>
Botrus refertur in ligno, et Christi passio demonstratur.
Murmurat populus Judaeorum, gigantum
impetum reformidans. Pugnat contra Amalech
et Chananaeum, nolente Deo; victus intelligit quae
debeat in terra sancta exercere sacrificia. Dathan,
et Abiron, et filii Core, consurgunt contra Moysen
et Aaron, et terrae voragine glutiuntur.</p>
<p> 4. Inter mortuos et viventes pontifex medius thuribulo
armatus ingreditur, et currens ira Dei sacerdotis
voce prohibetur. Virga Aaron florem profert,
et folia, et in aeternam memoriam virens siccitas
conservatur. Vitula rufa concrematur in holocaustum,
et cinis ejus piacularis aspersio est.</p>
<p> 5. Quorum quidem figuras breviter annotantes,
ex duodecim exploratoribus incipiemus. Duodecim
<pb n="0346B"/>
exploratores missi ad explorandam terram uberem,
qui terruerunt populum, ne crederent posse accipere
terram a Domino repromissam, Scribarum et
Pharisaeorum praetulerunt indicium.</p>
<p>6. Sicut enim illi per Moysen missi sunt, ut soli
fecunditatem sollicita consideratione tractarent, ita
et isti per legem et prophetas jussi sunt, ut per Scripturarum
investigationem dominicum specularentur
adventum, in quo erat terra, id est, caro sancta, in
qua regnum Dei, et ubertatem fructuum spiritualium,
et vitam aeternam consequi possent. <emph>442</emph>
          </p>
<p>7. Sed sicut illi desperatione terruerunt populum,
ne de Dei promissione confideret, ita et isti
Scribae et Pharisaei suaserunt populo Judaeorum ne
crederent in Christum, ad Aegyptum saeculi hujus
<pb n="0346C"/>
redire cupientes, repudiantes manna fidei, quaerentes
ollas peccatorum nigras, et cepas blasphemiarum
putidas, et pepones vitiorum ac libidinum corruptione
marcentes.</p>
<p>8. Ille autem botrus uvae quem in ligno pensilem
medio de terra repromissionis duo advexere vectores,
quid significat? Botrus iste pendens e ligno utique
Christus ex ligno crucis, promissus gentibus
salutaris de terra genitricis Mariae, secundum carnem
terrenae stirpis visceribus effusus.</p>
<p>9. Duo bajuli qui sub onere botri illius incedebant
populus est uterque. Cujus prior Judaicus, caecus,
et aversus, ignarus pendentis gratiae, et pressus
onere suspensi, cui subjicietur judicanti; de quibus
dicitur: <hi>Obscurentur oculi eorum, ne videant, et
<pb n="0346D"/>
dorsum eorum semper incurva <note>(Psalm. LXVIII)</note>
            </hi>. Qui
vero posterior veniebat, populi gentium gerebat figuram,
<pb n="0347A"/>
qui credens, et Christum ante oculos habens,
semper eum portans videt, et quasi servus dominum,
et discipulus magistrum sequitur, sicut Dominus
in Evangelio ait: <hi>Si quis vult venire post me, tollat
crucem suam, et sequatur me <note>(Matth. XVI)</note>
            </hi>.</p>
<p> 10. Hic est autem botrus qui effusus in salutem
nostram, vinum sanguinis sui crucis contritione profudit,
atque expressum passionis suae calicem Ecclesiae
propinavit. Hic est botrus quem malogranatum
socia muneris gratia secuta est, nostra scilicet Ecclesia
mater, habens intra se per granorum numerum
multitudinem populorum; per ruborem, sanguinis
Christi signaculo coruscantem, habentem etiam intus
distincta grana, sicut Apostolus ait: <hi>Divisa charismata,
et dona Spiritus sancti gratia distributa (I Cor.
<pb n="0347B"/>
XII)</hi>; quibus omnibus indignos se increduli judicantes,
terram carnis Christi fluentem lacte et melle
accipere non meruerunt, quam per fidem servi ejus,
id est, populi Christiani, consecuti sunt.</p>
<p> 11. De cujus doctrina quotidie dicit Ecclesia: <hi>Quam
dulcia</hi> <emph>443</emph> <hi>faucibus meis eloquia tua! super mel ori
meo <note>(Psal. CXVIII)</note>
            </hi>. Ficum autem quam cum botro de
terra repromissionis attulerant imaginem legis habuisse
evangelicis edocemur exemplis; sicut et botrum
constat figuram Salvatoris ostendere, quemadmodum
in Canticis canticorum Ecclesia de Christo
dicit: <hi>Frater meus ut botrus Cypri,</hi> quia nec est Christus
sine lege, nec lex sine Christo esse poterit.</p>
<p>12. Post haec quidam homo, die Sabbati colligens
ligna, necatur a populo. Quid autem insinuat quod
<pb n="0347C"/>
tam atrociter jussu Dei fuerit idem ab omni populo
trucidatus? Quod facile ab infidelibus proponitur.
Intelligant ergo quia haec omnia in typo acciderunt
illis. Scripta sunt autem ad correctionem nostram.</p>
<p>13. Ille enim pristinus carnalisque homo qui diem
Sabbati violare ausus est, dum ligna colligeret, propter
quod est punitus, formam significabat ejus qui
hodie, in Christo signatus, invenitur agere carnale
opus, id est, contrahere ligna, fenum, stipulam ad
escam ignis aeterni convenientem. Quae dum colligit
in suam perniciem, si fuerit deprehensus, pellitur
ab omnibus, et statim occiditur, dum judicatur a
spiritualibus. Sic ergo omnia quae illis Judaeis per legem
acciderunt formaliter intelligenda sunt.</p>
<p> 14. Sequitur jam excidium Core, Dathan et Abiron,
<pb n="0347D"/>
qui sibi contra Moysen et Aaron sacerdotem sacrificandi
licentiam vindicantes, poenas pro suis conatibus
expenderunt. Per eos itaque significantur hi
qui haereses et schismata facere conantur, et multos
secum trahendo decipiunt, contemnentes sacerdotes
Christi, et se a clero ejus plebisque societate segregantes,
<pb n="0348A"/>
constituere audent Ecclesias, et aliud altare,
precemque alteram illicitis vocibus faciunt, dominicae
hostiae veritatem per falsa sacrificia profanantes.</p>
<p>15. Hi, quia contra Dei ordinationem nituntur, ob
temeritatis audaciam terrae compagibus ruptis, viventes
profundo hiatu merguntur; nec tantum hi qui
duces errorum sunt, sed et illi qui consentiendo participes
eorumdem effecti sunt, in ignem aeterni judicii
praeparata ultione peribunt.</p>
<p> 16. Deinde Aaron sanctus in ruinam mortis populum
trahi <emph>444</emph> spectans, thuribulum accipiens, cucurrit
obviam quassationi, stansque in medio superstitum
ac peremptorum, lethalem plagam objectu
sui, quasi quidam murus, exclusit. Iste sacerdos
Dominus Jesus Christus est, princeps principum sacerdotum;
<pb n="0348B"/>
sacerdos iste ruinam mortis in mundo
aspiciens, occurrit a summo coelo, venitque obviam,
quasi gigas ad currendam viam.</p>
<p>17. Stetitque inter vivos et mortuos, quia natus est
et mortuus. Sicque thuribulum passionis suae accipiens,
et in odorem suavitatis praetendens, suspendit
ignis aeterni perniciem, et inimicam perculit
mortem.</p>
<p>18. Virga autem Aaron, quae post siccitatem floruit,
caro insinuatur Christi, quae postquam de Jesse
radice succisa est, vivacius mortificata reviviscit.
Itaque virga post ariditatem virescens Christus est
post mortem resurgens. Ipsum enim virgam, ipsum
florem intelligimus, ut in virga regnantis potentia,
et in flore pulchritudo ejus monstretur. Unde et in
<pb n="0348C"/>
Canticis canticorum idem dicit: <hi>Ego sum flos campi,
et lilium convallium <note>(Cant. II)</note>
            </hi>.</p>
<p> 19. Alii virgam hanc, quae sine humore florem
protulit, Mariam virginem putant, quae sine coitu
edidit Verbum Dei, de qua scriptum est: <hi>Exiet virga
de radice Jesse, et flos de radice ejus ascendet <note>(Isai.
XI)</note>
            </hi>, id est, Christus, qui futurae typum praeferens
passionis, candido fidei lumine et passionis sanguine
purpurabat flos virginum, corona martyrum, gratia
continentium.</p>
<p>20. Restat interea vitula rufa in holocaustum concremata,
cujus cinis expiatio populi erat. Sic enim
dicitur de illa ad Moysen et Aaron: <hi>Praecipe filiis
Israel ut adducant ad te vaccam rufam aetatis integrae,
in qua nulla sit macula, nec portaverit jugum; tradetisque
<pb n="0348D"/>
eam Eleazaro sacerdoti, qui eductam extra
castra immolabit in conspectu omnium, et intinget digitum
Eleazar in sanguine ejus, et asperget contra fores
tabernaculi septies, comburetque eam cunctis videntibus;
tam pellem et carnes ejus quam sanguinem
et fimum flammae tradetis.</hi> </p>
<p>
            <pb n="0349A"/>
          </p>
<p>21. <hi>Lignum quoque cedrinum, et hyssopum, coccumque
bis tinctum</hi> <emph>445</emph> <hi>sacerdos mittat in flammam,
quae vaccam vorat, et tunc demum lotis vestibus et
corpore ingredietur in castra, et commaculatus erit
usque ad vesperum. Sed et ille qui combusserit lavabit
vestimenta sua, et corpus, et immundus erit usque
ad vesperum.</hi> </p>
<p>22. <hi>Colliget autem vir mundus cineres vaccae, et effundet
eos extra castra in loco purissimo, ut sint multitudini
filiorum Israel in custodiam, et in aquam
aspersionis, quia pro peccato vacca combusta est.
Cumque laverit, qui vaccae portaverat cineres, vestimenta
sua, immundus erit usque ad vesperum. Et habebunt
hoc filii Israel, et advenae sanctum jure perpetuo.
Et qui tetigerit mortuum, et propter hoc septem
<pb n="0349B"/>
diebus fuerit immundus, aspergetur ex hac aqua die
tertio, et die septimo emundabitur. Si die tertio aspersus
non fuerit, vel septimo, non poterit emundari.</hi> </p>
<p> 23. Vitula rufa caro est Salvatoris nostri, rosea
sanguine passionis, aetatis integrae, qui perfecta aetate
passionem suscepit. Quod autem non est impositum
super illam jugum, hoc ostendit, quia caro
Christi non est subjugata delicto, neque victa ab ullo
peccato. Quod autem apprehensam ejecerunt filii
Israel extra castra, astante Eleazaro sacerdote, populum
Judaeorum significat, et consensum sacerdotum
in necem Domini, quem ejectum extra Jerusalem
crucifixerunt.</p>
<p> 24. Sicut ergo qui offerunt vitulam immundi sunt,
sic et qui apprehenderunt Dominum, et occiderunt,
<pb n="0349C"/>
peccatores habentur. Et sicut is qui colligit cinerem
aspersionis mundus est, sic et omnes mundi sunt
qui passionem Christi praedicaverunt gentibus, et in
toto orbe terrarum doctrinam ejus asperserunt, populosque
Domino collegerunt. Lignum autem et hyssopum
crucem putamus et baptismum.</p>
<p> 25. Per hyssopi enim fasciculum aspergebantur
agni sanguine, qui mundari solebant, typice figurantes
lavacrum baptismatis, et ablutionem aeterni
fontis. Coccum autem bis tinctum figuram sacri sanguinis
significare, quo peccatores abluuntur. Bis
tinctum autem, quia per eum et corpore et corde
mundantur. Haec enim tria ad purgationem peccatorum
pertinent. Primo per cedrum fides ligni crucis <emph>446,</emph> 
 secundo per hyssopum baptismus, tertio per
<pb n="0349D"/>
coccum sanguinis dominici sacramentum.</p>
<p>26. Sicut autem die tertia illi purgari jubentur,
ita et omnis anima purgatur ab omnibus delictorum
sordibus, quaecunque credit Christum Dominum die
tertia a mortuis resuscitatum. Hujusmodi etiam homo
mundus erit in die septima, id est, in regno sanctorum,
adveniente Domino, et beatus, ac laetus parte
coelestis illius regni potietur.</p>
<p>
            <pb n="0350A"/> 27. Qui autem non fuerit aspersus, id est, hujus
gratiae fide munitus, peribit anima illa de coetu sanctorum,
et de populo fidelium. Ex sanguine autem
hujus vitulae ideo septies tabernaculum jubet aspergi,
quia septem sunt Spiritus sancti charismata, quae
per Christi sanguinem super Ecclesiae populos distribuuntur,
per quem ab omni delicto purgantur, sicut
Apostolus ait: <hi>Jam abluti estis in sanguine Christi et
passione ejus <note>(I Cor. VI)</note>
            </hi>.</p>
<p>28. Quod vero vitula cum pelle et ossibus suis
comburitur, et agnus ille paschalis pari modo concrematur,
ne ossa ejus confringantur, hoc ostendit
quod Domini Jesu Christi corporis crura in passione
non essent confringenda, sicut Evangelista testatur <note>(Joan. XIX)</note>.
Moraliter autem vaccam rufam, cujus
<pb n="0350B"/>
cinis expiatio populi est, non alter immolare et offerre
ad altare Domini poterit, nisi qui terrena opera
non fecerit, jugumque delicti non contraxerit, nec
vinculis peccatorum fuerit alligatus.</p>
<p>29. Jam dehinc post exploratores, et botrum, post
excidium superborum et sacerdotale thuribulum,
postque virgam florentem, et vitulae combustae aspersionem,
revertamur ad mansiones.
</p>
        </div2>

<div2>
          <head>CAPUT XVI.</head>
<p> 1. Sexta decima mansio est in <hi>Ramoth,</hi> quod Latine
dicitur <hi>mali Punici divisio,</hi> quae significabat Ecclesiam.
Quae quasi multa grana uno cortice contegit,
dum omnem turbam credentium in fidei unitate
concludit.
<emph>447</emph> </p>
        </div2>

<div2>
          <head>CAPUT XVII.</head>
<p>
            <pb n="0350C"/>
          </p>
<p>1. Septima decima mansio est in <hi>Lebna,</hi> quae Latine
transfertur <hi>in laterem.</hi> Legimus Aegyptios lateres,
quos populus faciens ingemuit, ex quibus discimus
in itinere istius vitae de alio in aliud transitu
nunc nos crescere, nunc decrescere, et post ordinem
ecclesiasticum saepe ad lateres, id est, ad carnalia
opera transmigrare.</p>
</div2>

<div2>
          <head>CAPUT XVIII.</head>

<p>1. Octava decima mansio est in <hi>Ressa,</hi> quae <hi>in frenos</hi> 
vertitur. Si enim post profectum rursum ad lutulenta
opera descendimus, infrenandi sumus, et
cursus vagi, atque praecipites Scripturarum retinaculis
dirigendi.
</p>
        </div2>

<div2>
          <head>CAPUT XIX.</head>

<p>1. Nona decima mansio est in <hi>Caalatha,</hi> quae interpretatur
<pb n="0350D"/> <hi>Ecclesia,</hi> 
 scilicet ut vagi currentium
gressus frenis ad Ecclesiam retrahantur, ut fores
quas antea reliquerant rursus festinent intrare.
</p>
        </div2>

<div2>
          <head>CAPUT XX.</head>
<p> 1. Vicesima mansio est in monte Sepher, quae
interpretatur <hi>pulchritudo,</hi> id est, Christus. Et vide
quid prosint frena. Si a vitiis nos retrahunt, introducunt
ad virtutum choros, et in Christo monte pulcherrimo
<pb n="0351A"/>
habitare faciunt; de quo scriptum est: <hi>Venite,
ascendamus ad montem Domini <note>(Isai. II)</note>
            </hi>.</p>
</div2>

<div2>
          <head>CAPUT XXI.</head>
<p> 1. Vicesima prima mansio est in <hi>Harada,</hi> quae
vertitur <hi>in miraculum.</hi> Et vide quam pulcher est ordo
virtutum. Post frenos <emph>448</emph> in Ecclesiam intromittimur,
post habitationem ad montem Christi ascendimus;
in quo positi miramur in eis quae nec oculus
vidit, nec auris audivit, nec in cor hominis ascenderunt.</p>
</div2>

<div2>
          <head>CAPUT XXII.</head>

<p>1. Vicesima secunda mansio est in <hi>Maceloth,</hi> quae <hi>in coetus</hi> 
 vertitur, id est, <hi>in ecclesia.</hi> In hac enim
consistit multitudo credentium, juxta quod scriptum
est: <hi>Ecce quam bonum et quam jucundum habitare
<pb n="0351B"/>
fratres in unum <note>(Psalm. CXXXII)</note>
            </hi>!
</p>
        </div2>

<div2>
          <head>CAPUT XXIII.</head>
<p> 1. Vicesima tertia mansio est in <hi>Tahath,</hi> quae
interpretatur <hi>pavor,</hi> quia dum quisque venit ad Ecclesiam,
atque ascendit in montem pulcherrimum
Christum, et stupore et miraculo Christi magnitudinem
confitetur; adjungat deinde timorem, qui custos
est beatitudinis, ut altum non sapiat, quia <hi>Deus
superbis resistit, humilibus autem dat gratiam <note>(I Petr.
V, 5)</note>
            </hi>.</p>
</div2>

<div2>
          <head>CAPUT XXIV.</head>
<p> 1. Vicesima quarta mansio est in <hi>Thare,</hi> quam
nonnulli vertunt <hi>in malitiam</hi> sive <hi>pasturam</hi> *.</p>
<p>2. Quod vel ad praepositos Ecclesiarum, vel ad
custodiam animae refertur, ut sollicitus sit quisque,
<pb n="0351C"/>
habeatque pavorem, ne leo diabolus in caulas ovium,
id est, in Ecclesias per diversa vitiorum foramina
introire nitatur.
<emph>449</emph> </p>
        </div2>

<div2>
          <head>CAPUT XXV.</head>

<p>1. Vicesima quinta mansio est in <hi>Methca,</hi> quae
vertitur <hi>in dulcedinem.</hi> Ascendisti enim in excelsum,
admiratus es virtutum choros, timuisti ruinam, abegisti
insidiatores, dulcis te fructus protinus laboris
insequitur, ut merito dicas: <hi>Quam dulcia faucibus
meis eloquia tua! super mel ori meo <note>(Psalm. CXVIII)</note>
            </hi>.
</p>
        </div2>

<div2>
          <head>CAPUT XXVI.</head>

<p>1. Vicesima sexta mansio est in <hi>Hesmona,</hi> quae
Latine <hi>festinationem</hi> sonat. Scilicet, ut postquam
dulces fructus laboris sumpserimus, non simus
<pb n="0352A"/>
quiete contenti et otio, sed rursum ad ulteriora properantes,
obliviscamur praeteritorum, et in futura
nos extendamus.
</p>
        </div2>

<div2>
          <head>CAPUT XXVII.</head>

<p>1. Vicesima septima mansio est in <hi>Moseroth,</hi> quod
interpretatur <hi>vincula,</hi> sive <hi>disciplina,</hi> scilicet, ut festino
gradu pergamus ad magistros, eorumque teramus
limina, et praecepta virtutum ac mysteria Scripturarum
vincula putemus esse aeterna.</p>
<p> 2. Haec sunt Christi vincula, de quibus in Isaia
legitur: <hi>Viri sublimes ad te transibunt, et tui erunt
servi, post te ambulabunt colligati vinculis <note>(Isai. XLV,
14)</note>
            </hi>. Sunt et alia diaboli vincula, quibus disruptis, vicit
hostes Samson. De quibus Propheta dicit: <hi>Dirupisti
vincula mea, tibi sacrificabo hostiam laudis <note>(Psalm.
CXV)</note>
            </hi>.
<emph>450</emph> </p>
        </div2>

<div2>
          <head>CAPUT XXVIII.</head>

<pb n="0352B"/>
<p>1. Vicesima octava mansio est <hi>Baneiacam,</hi> quae
per interpretationem transfertur <hi>in filios necessitatis,</hi> 
seu <hi>stridoris.</hi> Qui sint isti filii necessitatis ipse
psalmus nos docet: <hi>Afferte Domino, filii Dei, afferte
Domino filios arietum <note>(Psalm. XXVIII)</note>
            </hi>. Quae est
tanta necessitas, quae nolentibus imponatur? cum
divinis Scripturis fueris eruditus; et leges earum,
ac testimonia, vincula scies veritatis, contendens
cum adversariis, ligabis eos, et vinctos duces in captivitatem,
et de hostibus quondam atque captivis
liberos Dei efficies, ut repente dicas cum Sion: <hi>Ego sterilis, et non pariens, transmigrata, et captiva;
et istos quis enutrivit? Ego destituta, et sola; et isti
ubi erant 
 <note>(Isai. XLIX, 21)</note>
            </hi>?</p>
<p>
            <pb n="0352C"/>
          </p>
<p>2. Porro quod interpretatum est <hi>filios stridoris,</hi> ad
illum sensum refertur, quod timore supplicii, et
ejus loci ubi est fletus et stridor dentium, deserentes
diaboli vincula, Christo Domino credentium turbae
colla submittant.</p>
</div2>

<div2>
          <head>CAPUT XXIX.</head>
<p> 1. Vicesima nona mansio est in monte <hi>Gadgad,</hi> 
quod interpretatur <hi>nuntius,</hi> sive <hi>accinctio,</hi> vel certe <hi>concisio.</hi> 
 Non enim aliter possumus magistri discipulorum
atque credentium eos facere filios necessitatis,
nisi praeceptores eorum interfecerimus. Crudeles
simus in occisione eorum, non parcat manus nostra
armum, aut extremum auriculae de ore leonis extrahere.</p>
<p>
            <pb n="0353A"/>
          </p>
<p>2. At vero de nuntio et accinctione, hoc breviter
dici potest, quod filiis necessitatis grandes ad virtutes
stimulos suggeremus, cum eis nuntiaverimus
praemia futurorum, et accinctos inire bella docuerimus.
Horum trium quidquid magister fecerit, in
monte consistit.
<emph>451</emph> </p>
        </div2>

<div2>
          <head>CAPUT XXX.</head>

<p>1. Tricesima mansio est in <hi>Ietebatha,</hi> quae interpretatur <hi>bonitas,</hi> 
 quae est Christus.
</p>
        </div2>

<div2>
          <head>CAPUT XXXI.</head>

<p>1. Tricesima prima mansio est in <hi>Hebrona,</hi> quae
interpretatur <hi>transitus,</hi> id est, mundus, de quo Apostolus
ait: <hi>Praeterit enim figura hujus mundi <note>(I Cor. VII)</note>
            </hi>.
In hunc venientes sancti Dei cupiunt ad meliora
transire. De quibus Psalmista canit: <hi>Et non dixerunt
<pb n="0353B"/>
qui praeteribant: Benedictio Domini super vos <note>(Psalm. CXXVIII, 8)</note>
            </hi>.
</p>
        </div2>

<div2>
          <head>CAPUT XXXII.</head>

<p>1. Tricesima secunda mansio est in <hi>Asiongaber,</hi> 
quae transfertur <hi>in ligna viri.</hi> Possunt haec ligna viri
saltuum et arborum omnium genera multitudinem
gentium figurare. Usque huc solitudo Pharan decem,
et octo continet mansiones, quae descriptae in
catalogo in superiore itinere non ponuntur.
</p>
        </div2>

<div2>
          <head>CAPUT XXXIII.</head>
<p> 1. Tricesima tertia mansio est in deserto Sin.
Haec est Cades. <hi>Cades</hi> autem <hi>sancta</hi> interpretatur per
antiphrasin, sicut <hi>lucus,</hi> cum minime luceat, vel
bellum, quod tamen sit horridum. In hac mansione
moritur Maria, et sepelitur.</p>
<p>
            <pb n="0353C"/> 2. Videtur in Maria prophetia mortua, in Moyse,
et Aaron legi, et sacerdotio Judaeorum finis impositus:
quod nec ipsi ad terram repromissionis transcendere
valeant, nec credentem populum de solitudinibus
hujus mundi educere, nisi solus Jesus, id
est, Salvator verus Dei Filius.</p>
<p> 3. In hac mansione propter aquas contradictionis
Moyses offendit Deum, <emph>452</emph> et prohibetur transire
Jordanem. Turbatur enim murmure populi, dubitanter
petram virga percussit, quasi illud Deus non
posset facere ut aqua de petra flueret, quod ante
jam fecerat. Quid ergo hic fides Moysi insinuat,
quod ad aquam de petra ejiciendam titubaverit?
hanc prophetiam recte intelligamus fuisse de Christo.</p>
<p>4. Dum enim Moyses in Scripturis sanctis aliam
<pb n="0353D"/>
atque aliam pro re aliqua significanda personam gerat,
nunc tamen populi Judaeorum sub lege positi
personam gerebat, eumque in prophetica praenuntiatione
figurabat. Nam sicut Moyses, petram virga percutiens,
de Dei virtute dubitavit, ita ille populus,
qui sub lege per Moysen data tenebatur, Christum
ligno crucis affigens, eum virtutem Dei esse non
credidit, sed sicut percussa petra manavit aqua sitientibus,
<pb n="0354A"/>
sic plaga dominicae passionis effecta est
vita credentibus.</p>
<p> 5. Habemus enim de hac re praeclarissimam et
fidelissimam vocem apostolicam, cum inde loqueretur,
dicens: <hi>Petra autem erat Christus <note>(I Cor. X)</note>
            </hi>.
Hanc ergo carnalem de Christi divinitate desperationem
in ipsius Christi altitudine Deus mori jubet,
cum mortem carnis Moysi in monte imperat fieri.
Sicut enim petra Christus, ita et mons Christus.
Petra humilis fortitudo, mons eminens magnitudo.
Quia sicut Apostolus ait: <hi>Petra erat Christus,</hi> ita
ipse Dominus: <hi>Non potest civitas abscondi supra
montem posita <note>(Matth. V)</note>
            </hi>; se scilicet montem, fideles
autem suos in sui nominis gloria fundatos asserens
civitatem.</p>
<p>
            <pb n="0354B"/>
          </p>
<p>6. Prudentia enim carnis vivit, cum tanquam petra
percussa Christi humilitas in cruce contemnitur.
Christus enim crucifixus Judaeis scandalum est, gentibus
autem stultitia; et prudentia carnis moritur,
cum tanquam montis eminentia Christus excelsus
agnoscitur. Ipsis enim vocatis Judaeis et Graecis
Christus Dei virtus et Dei sapientia est.
</p>
        </div2>

<div2>
          <head>CAPUT XXXIV.</head>

<p>1. Tricesima quarta mansio in monte <hi>Hor,</hi> in extremis
finibus Edon. <emph>453</emph> In quem ascendit Aaron
juxta praeceptum Domini, et mortuus est anno quadragesimo
egressionis ex Aegypto, eo scilicet anno
quo novus populus repromissionis terram intraturus
erat. Et quanquam in monte sacerdotium Eleazaro
filio dereliquerit, lexque eos qui eam impleverint
<pb n="0354C"/>
perducat ad summum, tamen ipsa sublimitas non
est trans fluenta Jordanis, sed in extremis terrenorum
operum finibus. Et planxit eum populus triginta
diebus. Aaron plangitur, Jesus non plangitur. In
lege descensus ad inferos, in evangelio ad paradisum
transmigratio.</p>
<p>2. Audit quoque Chananaeus quod venisset Israel,
et in locum exploratorum, ubi quondam populum
offendisse noverant, ineunt praelium, et captivum ducunt
Israel. Rursusque in eodem loco pugnatur ex
voto, victor vincitur, victi superant, per quod intelligimus
ut cum nos Dei auxilio destitutos hostes invaserint,
duxerintque captivos, non desperemus salutem,
sed iterum armemur ad praelium. Potest fieri
ut vincamus ubi victi sumus, et in eodem loco triumphemus
<pb n="0354D"/>
in quo fuimus ante captivi.
</p>
        </div2>

<div2>
          <head>CAPUT XXXV.</head>

<p>1. Tricesima quinta mansio est in <hi>Selmona.</hi> 
</p>
        </div2>

<div2>
          <head>CAPUT XXXVI.</head>

<p>1. Tricesima sexta mansio est in <hi>Phunon.</hi> Hae duae
mansiones in ordine historiae non inveniuntur: in
his, mortuo Aaron, murmurant Israelitici populi contra
<pb n="0355A"/>
Deum et Moysen, manna fastidiunt, et a serpentibus
vulnerantur.</p>
<p> 2. Sed quid illud significat quod morsus mortiferi
serpentum, exaltato et respecto aeneo serpente, sanabantur,
nisi quod nunc in typo Salvatoris, qui ferum
antiquumque serpentem in patibulo triumphavit, diaboli
venena superantur? ita ut qui vere expresseque
imaginem Filii Dei passionemque ejus conspexerit
servetur. Hoc enim significant et verba ipsius Domini
dicentis: <hi>Sicut exaltavit Moyses serpentem in deserto,
sic oportet exaltari Filium hominis,</hi> <emph>454</emph> <hi>ut omnis qui
credit in eum non pereat, sed habeat vitam aeternam.</hi> </p>
<p> 3. Quod vero aeneus est serpens, ipse Christus intimatur,
qui ligno suspensus est; aes quippe metallis
caeteris durabilius esse solet. Et apte aeneus serpens
<pb n="0355B"/>
ligno suspensus est, ut Dominus et in serpente mortalis,
et in aere significaretur aeternus; videlicet, ut
indicaretur mortuus per humilitatem, et tamen esset
quasi aeneus per divinitatem. Pulchre autem prima
mansio <hi>Selmona</hi> interpretatur <hi>imaguncula,</hi> quia nimirum
ibi imago expressa est Salvatoris per serpentem
aeneum, qui ibi, ut imago, in ligno pependit.</p>
<p>4. Pulchre etiam et secunda <hi>Phunon</hi> interpretatur <hi>os,</hi> 
 quia postea quam passionem filii Dei cognoscimus,
quod corde credimus ore pronuntiamus, legentes
illud Apostoli: <hi>Corde creditur ad justitiam, ore
autem confessio fit ad salutem <note>(Rom. X)</note>
            </hi>.
</p>
        </div2>

<div2>
          <head>CAPUT XXXVII.</head>
<p> 1. Tricesima septima mansio est in <hi>Oboth,</hi> quae
vertitur in <hi>Magos,</hi> sive <hi>Pythones;</hi> unde demonstratur
<pb n="0355C"/>
quia post imaginem Dei, quae in cordis ratione
monstratur, et confessionem fidei, quae ore profertur,
consurgunt serpentes, et artes maleficae ad bella nos
provocant. Sed nos custodia circumdantes cor nostrum,
obturemus aures nostras, ne audiamus voces
incantantium, et sirenarum carmina negligamus.</p>
</div2>

<div2>
          <head>CAPUT XXXVIII.</head>

<p>1. Tricesima octava mansio est in <hi>Jeabarim</hi> in
finibus Moab, quae significat <hi>acervos lapidum transeuntium,</hi> 
id est, sanctos, per istum saeculum ad alias
mansiones transire festinantes.
<emph>455</emph> </p>
        </div2>

<div2>
          <head>CAPUT XXXIX.</head>
<p> 1. Tricesima nona mansio est in <hi>Dibongad.</hi> In hac
geritur bellum contra Sehon regem Amorrhaeorum,
<pb n="0355D"/>
et Og regem Basan. In his regibus licet res gesta
cognoscatur, tamen per conditiones virtutesque nominum
spiritualis significatio est subjecta. <hi>Sehon</hi> 
namque interpretatur <hi>tentatio oculorum.</hi> Per quem
figuratur diabolus, qui transfigurat se velut angelum
<pb n="0356A"/>
lucis, et per haeresim vel schisma verisimilia mentitur,
ut fallat incautos.</p>
<p>2. Hunc <hi>Amorrhaei,</hi> id est, <hi>amaricantes,</hi> habent regem.
Nisi enim quaedam simulatio veritatis praecedat,
non sunt haereses amaricantes, non schismata exacerbantium
in Ecclesia. Iste ergo rex occiditur in
unoquoque homine, quando quisque damnat simulationem,
et diligit veritatem. <hi>Og</hi> vero rex interpretatur <hi>conclusio, Basan</hi> 
 autem <hi>confusio;</hi> id enim agit
diabolus semper, ut concludat viam ad Dominum,
opponendo idola sua, ne credatur in Christum. Conclusio
enim praecedit, ut rex; sequitur confusio, ut
plebs: quia quos modo concludit, ne credant in Christum,
quando apparuerit Christus, omnes confundentur.</p>
<p>
            <pb n="0356B"/>
          </p>
<p>3. Mansio autem ista <hi>Dibongad</hi> interpretatur <hi>fortiter
intellecta tentatio,</hi> quia nimirum si superetur
simulatio, quae per schisma vel haeresim exercebat
Ecclesiam, et conclusio, quae per sacrilegium claudit
fidei viam, nihilominus tentatio intelligitur, ac deinde
intellecta fortiter superatur.</p>
</div2>

<div2>
          <head>CAPUT XL.</head>
<p> 1. Quadragesima mansio est de Dibongad in <hi>Helmon
Deblathaim,</hi> quae vertitur <hi>in contemptum palatarum,</hi> 
sive <hi>opprobriorum.</hi> Et per hoc dicimus omnia
dulcia ac illecebras voluptatum praetereuntium <emph>456</emph> 
in saeculo contemnendas, et opprobria diligenda. Quae
si falso objiciantur, beatitudinem pariunt, Salvatore
plenissime docente, qui ait: <hi>Cum exprobraverint vobis
homines, beati eritis <note>(Luc. VI)</note>
            </hi>.</p>
</div2>

<div2>
          <head>CAPUT XLI.</head>

<pb n="0356C"/>
<p>1. Quadragesima prima mansio est in <hi>montibus
Abarim,</hi> contra faciem Nabo, quae vertitur <hi>in montes
transeuntium,</hi> et est contra faciem montis Nabo, ubi
moritur et sepelitur Moyses, terra promissionis ante
conspecta <note>(Deut. XXXIV)</note>. <hi>Nabo</hi> interpretatur <hi>conclusio,</hi> 
in qua finitur lex, et non invenitur ejus memoria.
Porro gratia Evangelii absque ullo fine tenditur: <hi>Et in omnem terram exivit sonus ejus, et in fines orbis
terrae verba ipsius 
 <note>(Psalm. XVIII)</note>
            </hi>.</p>
<p>2. Simulque considerandum quod habitatio transeuntium
in montibus sita sit, et adhuc profectu indigeat.
Post montes enim plurimos ad campestria <hi>Moab</hi> 
 et Jordanis fluenta descendimus, quae interpretatur <hi>descensio.</hi> 
 Nihil enim tam periculosum est
<pb n="0356D"/>
quam gloriae cupiditas, et jactantia, et animus conscientia
virtutum tumescens.
</p>
        </div2>

<div2>
          <head>CAPUT XLII.</head>

<p>1. Quadragesima secunda mansio est in campestribus <hi>Moab,</hi> 
 super Jordanem, juxta Jericho, ubi
<pb n="0357A"/>
fixerunt tentoria a domo solitudinis usque ad Abelsatim
in planitie Moab. In quadragesima secunda,
quae extrema mansio est, quaedam quae sunt gesta
narremus.</p>
<p> 2. Sedens in ea populus a divino Balaam, quem
mercede conduxerat Balac, jussu Dei benedicitur, et
maledictio mutatur in laudes. Sed quid est quod iste
Balaam, dum pervenire ad propositum tenderet,
asina cui praesidebat, dum vidisset angelum loquitur?</p>
<p> 3. Quae est enim haec asina nisi bruta gentilitas?
Quam <emph>457</emph> quondam Balaam, id est, seductor idololatriae,
quasi brutum animal, et nulla ratione renitens,
quo voluit errore substravit. Sed ista angelum
Dei vidit, quem homo videre non potuit; et vidit, et
<pb n="0357B"/>
detulit, et locuta est, ut agnosceremus, posterioribus
temporibus, sub adventu magni Angeli Dei gentilem
illam plebem, mutata duritiae stoliditatisque natura,
solutis Deo linguis, locuturam; ita ut quae erat subjecta
perfidiae in vocem fidei et confessionis erumperet,
licet et caro nostra animalis est.</p>
<p> 4. Plerumque enim caro per molestias tacta flagello
suae menti Deum indicat, quem mens ipsa carni
praesidens non videbat; ita ut anxietatem spiritus
proficere in hoc mundo cupientis, velut iter tendentis,
impediat, donec ei invisibilem, qui sibi obviat,
innotescat. Unde et bene per Petrum dicitur: <hi>Correptionem
habuit suae vesaniae subjugale mutum, quod
in hominis voce loquens, prophetae insipientiam prohibuit <note>(II Petr. II)</note>
            </hi>.</p>
<p>
            <pb n="0357C"/> 5. Insanus quippe homo a subjugali muto corripitur,
quando elata mens humilitatis bonum, quod
tenere debeat, ab afflicta carne memoratur. Sed hujus
correptionis donum idcirco Balaam non obtinuit,
quia ad maledicendum pergens, vocem, non mentem,
mutavit. Consilium quippe dedit regi Balac ut mulieres
in meritorio poneret, et ante januas earum aras,
ut venientes filii Israel prius sacrificarent idolis, et
sic ingrederentur ad mulieres, ut inde fornicentur
filii Israel cum filiabus Madian.</p>
<p>6. Sed quid est quod iste Balaam populum Dei
posse decipi certa ratione collegit, dans consilium ut
ex illa parte, qua infirmari noverat filios Israel, perniciosi
eis laquei tenderentur, non dubitans eos,
<pb n="0358A"/>
oblata copia feminarum, fornicationis ruina protinus
collapsuros, quia concupiscibiles animae eorum partes
sciebat esse corruptas?</p>
<p> 7. Ita ergo unumquemque nostrum nequitiae spirituales
versuta <emph>458</emph> malignitate in figura Balaam
pertentant, illis praecipue affectibus animae insidiosos
laqueos praestruentes, quibus nos senserint aegrotare,
ut, verbi gratia, cum viderint rationabiles animae nostrae
partes esse vitiatas, illo nos ordine decipere
moliantur.</p>
<p> 8. Sed Phinees sacerdos zelatus, ut Domini furorem
placaret, Zambri et scortum Madianitidem pugione
transfigit, significans per crucem Christi non
solum idololatriam, sed etiam omnem carnis affectum
vel concupiscentiam perimi saeculi, et tunc placari
<pb n="0358B"/>
Deum, dum carnis exstinguitur desiderium. Post haec
numeratur rursum populus, numerantur et Levitae,
ut, interfectis primo carnalibus, novus Dei populus
censeatur, qui per baptisma Jordanis transeat, et
coelestis haereditatis repromissionem percipiat.</p>
<p> 9. Porro quod sexcenta millia armatorum de Aegypto
numerantur egressa, et ex ipsis non sunt amplius
quam duo terram repromissionis ingressi, haec figura
demonstrat multos per baptismum ad fidem transire;
sed ad patriam coelestem paucissimos pervenire secundum
figuram illam in Evangelio, in qua multi
vocati, pauci vero inveniuntur electi <note>(Matth. XX, 22)</note>.</p>
<p>10. Quod vero duo tantum ingrediuntur, aut propter
eos qui ex utroque populo regni coelestis promissionem
adipiscuntur, aut propter illos qui per duas
<pb n="0358C"/>
vitas, actionis et contemplationis, ad aeternam beatitudinem
praedestinantur.</p>
<p> 11. Interpellant dehinc filiae Salphaad quinque, et
ex judicio Dei haereditatem accipiunt inter fratres
suos. Nec legis plebs ab Evangelii possessione excluditur.</p>
<p> 12. Deinde Jesus in monte succedit Moysi, et discit
quae specialiter debeant offerri in Ecclesia. Legi
etenim succedit Evangelium, ibique lex facienda
praecepta admonet, et gratia complet.</p>
<p> 13. Primum quidem quid offerri debeat per singulos
dies; dehinc quid in Sabbato propter spem quietis
aeternae; quid in kalendis <emph>459</emph> pro invocatione
vitae; quid in pascha, quando consepelimur cum Christo
<pb n="0359A"/>
per baptismum, quasi a mortuis transeuntes ad
vitae nativitatem; quid in Pentecoste propter gratiam
Spiritus sancti et indulgentiam remissionis peccatorum;
quid in neomenia mensis septimi; quid in jejunio
ejusdem mensis decimo die; quid in scenopegia,
quando figuntur tabernacula quinto decimo
die supradicti mensis.</p>
<p> 14. Dehinc texitur bellum contra Madianitas, et
mors divini Balaam, in cujus nece error perfidiae ligno
crucis interficitur, fitque deinde Amalech praedae
divisio, et oblatio ex ea animarum tabernaculo
Dei.</p>
<p>
            <pb n="0360A"/> 15. Post haec filii Ruben et Gad, et dimidia tribus
Manassae, jumenta plurima habentes, citra Jordanem
possessionem accipiunt, et in repromissionis terra
haereditatem habere nolunt, figurantes quia quos
mundi implicamenta occupant, habitationem coelestis
patriae nequaquam desiderant.</p>
<p>16. Dehinc populus admonetur, ut in terra sancta
idola destruant, et nullus de prioribus habitatoribus
servetur, ad significandum, ut dum in terram
sanctae repromissionis per fidem ingredimur, simul
cum idololatria omnia etiam vitia exstinguamus.
</p>
        </div2>
      </div1>

<div1>
        <head>IN DEUTERONOMIUM.</head>

<pb n="0359"/>
<emph>460</emph> 

<div2>
          <head>CAPUT I. <hi>Cur Deuteronomium undecim diebus scriptum.</hi> </head>

<pb n="0359B"/>
<p>1. Liber Deuteronomii repetitio est praecedentium
quatuor librorum legis. Nam dum illi in se proprias
contineant causas, iste tamen replicat omnium. Habet
autem et ipse propria innumera sacramenta, e
quibus pauca pro exercitio lectoris studui memoranda.</p>
<p>2. Deuteronomium autem secunda legis latio dicitur,
quod significat Evangelium. In cujus principio
notandum est quid indicet quod undecim diebus idem
Deuteronomium a Moyse scribitur; significat vero
Judaicae plebis lapsum in Evangelio per transgressionem
Decalogi mandatorum.
</p>
        </div2>

<div2>
          <head>CAPUT II. <hi>De quadraginta annis deserti, et vestibus non attritis.</hi> </head>

<pb n="0359C"/>
<p>1. Quid autem significaverunt illi quadraginta
anni, quibus laboriose peractis, filii Israel ad repromissionis
terram transierunt? Per hos quadraginta
annos totum saeculi tempus significatur, in quo vivit
Ecclesia sub laboribus et periculosis tentationibus,
sperando quod non vidit per patientiam, quousque
ad promissam aeternae felicitatis perveniat patriam <note>(Matth. IV)</note>. <emph>461</emph>
          </p>
<p>2. Ideo et Dominus quadraginta diebus jejunavit
et quadraginta noctibus, et tentatus est in
eremo. Corpus enim ejus, quod est Ecclesia, necesse
est tentationes laboresque patiatur in hoc saeculo,
quoad usque veniat illud tempus ubi post tentationes
accipiat consolationes.</p>
<p>
            <pb n="0359D"/> 3. Porro quod vestis Israel per tot annos in eremo
<pb n="0360B"/>
nulla vetustate corrupta est, et morticina pellis calceamentorum
tandiu sine labe duravit, potest figurare
futuram incorruptibilitatem corporum, ubi ea
quae corruptibilia sunt sine corruptione ulla permanebunt.</p>
</div2>

<div2>
          <head>CAPUT III. <hi>De non plantando ligno juxta altare.</hi> </head>
<p> 1. <hi>Non plantabis omne lignum juxta altare Dei,
nec facies nemus in terra.</hi> Interdicitur quippe ne
nemus complantetur in templo. Nemus frondentes
arbores et infructuosae sunt, solum ad delectationem
visus plantatae. Tales sunt et gentiles, qui rationem
suam verborum decore componunt, ut non convertant
a vitiis, sed delectent, atque istiusmodi seductione
persuadeant.</p>
<p>
            <pb n="0360C"/>
          </p>
<p>2. Nos autem secundum praeceptum juxta altare
Dei nemus non plantamus, si circa dominicam fidem
nihil in verbis infructuosum, nihil audientiae saeculari
illecebrosum componimus, sed sola puritate veritatis
scientiam paerdicationis tenemus. Hoc nemus in praedicatione
sapientiae plantare vitabat Apostolus, cum
dicebat: <hi>Loquimur non in doctis humanae sapientiae
Verbis, sed in doctrina spiritus, et virtute <note>(I Cor. II)</note>
            </hi>.
<emph>462</emph> </p>
        </div2>

<div2>
          <head>CAPUT IV. <hi>De auferendo praeputio ligni pomiferi.</hi> </head>
<p> 1. <hi>Quando ingressi fueritis in terram, et plantaveritis
in ea ligna pomifera, auferetis praeputia eorum,
pomorumque germina immunda erunt vobis, nec edetis
ex eis <note>(Levit. XIX, 23)</note>
            </hi>. Ligna quippe pomifera sunt
<pb n="0360D"/>
opera virtutibus fecunda. Praeputia lignorum auferimus,
<pb n="0361A"/>
cum de ipsa inchoationis infirmitate suspecti
primordia operum nostrorum non approbamus.</p>
<p>2. Poma autem quae germinant immunda existimamus,
nostrisque cibis non aptamus, quia cum primordia
boni laudantur operis, dignum est ut hoc
animum non pascat operantis, ne, dum accepta laus
suaviter carpitur, fructus operis intempestive comedatur.
</p>
        </div2>

<div2>
          <head>CAPUT V. <hi>De non operando in bovis primogenito.</hi> </head>
<p> 1. <hi>Non operaberis in primogenito bovis, et non tondebis
primogenita ovium.</hi> In primogenito quippe bovis
operari est bonae conversationis primordia in exercitio
publicae actionis ostendere. Ovium quoque
primogenita tondere est ab occultationis suae tegmine
<pb n="0361B"/>
humanis oculis inchoantia bona nostra denudare.</p>
<p>2. In primogenito ergo bovis operari prohibemur,
atque a primogenitis ovium detondendis compescimur,
quia etsi quid robustum incipimus exercere,
hoc in aperto citius non debemus ostendere. Sed
cum vita nostra simplex quid atque innocuum inchoat,
dignum est ut secreti sui velamina non relinquat,
nec hoc humanis oculis, quasi subducto vellere,
ostendat.</p>
<p> 3. Ad sola ergo divina sacrificia boum primogenita,
oviumque proficiant, ut si quid forte innocuum
incipimus, hoc ad honorem intimi Judicis in ara
cordis immolemus. Quod ab illo procul dubio <emph>463</emph> 
tanto libentius accipitur, quanto et ab hominibus
occultatum nullo laudis appetitu maculatur.</p>
<p>
            <pb n="0361C"/>
          </p>
<p>4. Saepe autem novae conversationis primordia adhuc
carnali vitae sunt commista. Et idcirco innotescere
citius non debent, ne cum laudantur bona quae
placent, deceptus laude sua animus deprehendere in
eis nequeat mala quae latent.
</p>
        </div2>

<div2>
          <head>CAPUT VI. <hi>De non arando in bove et asino.</hi> </head>
<p> 1. <hi>Non arabis in bove simul et asino.</hi> In bovis nomine
populus ex circumcisione positus sub jugo legis
accipitur; in asino autem populus gentium pertinens
ad Evangelium: in bove quippe et asino simul
arat qui sic recipit Evangelium, ut Judaicarum superstitionum,
quae in umbra et imagine praecesserant,
caeremonias non relinquat.</p>
<p>
            <pb n="0361D"/>
          </p>
<p>2. Item nonnunquam in bove bene operantium vita,
in asino stultorum vecordia figuratur. Quid est ergo: <hi>Non arabis in bove simul et asino?</hi> 
 ac si diceret: Fatuum
sapienti in praedicatione non socies, ne per
eum qui rem implere non valet et illi qui praevalet
obsistas.</p>
<p> 3. Bovem quippe et asinum, si necesse sit, unusquisque
<pb n="0362A"/>
sine detrimento operis jungit. Sapientem
vero et stultum (non ut unus praecipiat, et alter obtemperet,
sed ut pariter aequali potestate annuntient
verbum Dei) non sine scandalo quisque comites
facit.</p>
</div2>

<div2>
          <head>CAPUT VII. <hi>De non alligando ore bovis triturantis.</hi> </head>
<p> 1. <hi>Non alligabis os bovi trituranti <note>(I Cor. IX, 9; I
Tim. V, 18)</note>
            </hi>. Dictum est quod in bovis <emph>464</emph> nomine
vita uniuscujusque operantis exprimitur. Dicit quodam
in loco Apostolus Paulus, reprehendens et dolens,
quod nemo illi communicaverit in ratione dati et accepti <note>(Philip. IV)</note>.
Quid est in ratione dati et accepti,
nisi quod alio in loco aperte exposuit, dicens: <hi>Si
nos vobis spiritualia seminavimus, magnum est ut carnalia
vestra metamus <note>(I Tim. IX, 11)</note>
            </hi>? Hoc significat:
<pb n="0362B"/> <hi>Non alligabis os bovi trituranti.</hi> </p>
<p>2. Unde et idem Apostolus alio loco dicit: <hi>Dignus
est operarius mercede sua <note>(I Tim. VI)</note>
            </hi>. Vult ergo Scriptura
doctoribus praestare carnalia, a quibus spiritualia
consequuntur, quia praedicatores occupati in
doctrina necessaria sibi providere non possunt.
</p>
        </div2>

<div2>
          <head>CAPUT VIII. <hi>De non coquendo haedo in lacte matris.</hi> </head>

<p>1. <hi>Non coques haedum in lacte matris suae.</hi> Haedus
hic sub peccatoris figura introducitur. Proinde peccans
graviter non est coquendus in lacte matris suae,
id est, non est purgandus mediocribus tenerrimisque
Ecclesiae disciplinis, sed austerioribus praeceptis
ejus sunt excoquenda peccata, cujus magna sunt crimina,
ut qui per lasciviae blandimentum se perdidit,
<pb n="0362C"/>
fortiori disciplina se redimat.
</p>
        </div2>

<div2>
          <head>CAPUT IX. <hi>De non induenda veste ex lana et lino.</hi> </head>
<p> 1. <hi>Non indues vestem ex lana linoque contextam.</hi> 
Per lanam quippe simplicitas, per linum vero subtilitas
designatur. Et nimirum vestis quae ex lino lanaque
conficitur linum interius celat, in superficie
lanam demonstrat. Vestem ergo ex lana linoque contextam
induit, qui sub locutione innocentiae intus
subtilitatem celat malitiae. Hoc secundum moralem
sensum.</p>
<p> 2. Caeterum secundum allegoriam lineis vestibus
misceri lanam, <emph>465</emph> vel purpuram, et linostima veste
indui, est inordinate vivere, et diversi generis professiones
<pb n="0362D"/>
velle miscere, ut vel sanctimonialis habeat
ornamenta nuptarum, aut ea quae se non continens
nupsit speciem virginis gerat: omnimodo hoc peccatum
est, et si quid inconvenienter ex diverso genere
vel religione in vita cujusque contexitur. Verum
illud tunc figurabatur in vestibus quod nunc declaratur
in moribus.
</p>
        </div2>

<div2>
          <head>CAPUT X. <hi>De non accipienda loco pignoris superiore et inferiore mola.</hi> </head>

<pb n="0363A"/>
<p> 1. <hi>Non accipies loco pignoris superiorem aut inferiorem
molam; accipere</hi> namque aliquando dicimus
auferre. Unde et aves illae quae rapiendi sunt avidae
accipitres vocantur. Unde et apostolus Paulus dicit: <hi>Sustinetis enim, si quis devorat, si quis accipit 
 <note>(II
Cor. XI)</note>
            </hi>. Ac si diceret <hi>si quis rapit.</hi> Pignus vero debitoris
est confessio peccatoris. A debitore enim pignus
accipitur, cum a peccatore jam confessio peccati
tenetur. Superior autem et inferior mola est spes
et timor.</p>
<p>2. Spes quippe ad alta subvehit, timor autem cor
inferius premit. Sed mola superior et inferior ita sibi
<pb n="0363B"/>
necessario junguntur, ut una sine altera inutiliter habeatur.
In peccatoris pectore itaque incessanter debet
spes et formido conjungi, quia poenitentia incassum
misericordiam sperat, si non etiam justitiam pertimescat.</p>
<p>3. Incassum justitiam metuit, si non etiam in misericordia
confidit. Loco igitur pignoris mola superior
aut inferior tolli prohibetur, quia qui praedicat
peccatori, tanta dispensatione componere praedicationem
debet, ut nec derelicta spe timorem subtrahat,
nec subtracta spe in solo eum timore derelinquat.</p>
<p> 4. Tollit enim superiorem, si flenti peccatori dicat:
Non habebis <emph>466</emph> veniam de commissis. Tollit inferiorem,
si peccantem deceptione palpet. Ac si dicat:
<pb n="0363C"/>
Age mala in quantum vis absque metu; nam Deus
pius est et ad indulgendum paratus. Sed utiliter tunc
mola utraque habetur, si et spes sit cum emendante
formidine, et emendans formido fuerit cum spe.</p>
</div2>

<div2>
          <head>CAPUT XI. <hi>De non abominando Aegyptio.</hi> </head>
<p> 1. <hi>Non abominaberis Aegyptium, eo quod fuisti incola
in terra ejus;</hi> quamvis enim mundo renuntiantes
Aegyptiam terram, id est, pristinam saeculi conversationem,
vel concupiscentiam declinemus, tamen,
dum praesentis saeculi necessitatibus subdimur, quasi
Aegyptiam nationem nequaquam exstinguimus, licet
ab ipsa quadam discretione separemur, non de superfluis
cogitantes, sed, secundum Apostolum, victu
quotidiano indumentoque contenti. Hoc enim singulariter
<pb n="0363D"/>
mandabatur in lege: <hi>Non abominaberis Aegyptium.</hi> </p>
</div2>

<div2>
          <head>CAPUT XII. <hi>De non habendis diversis ponderibus.</hi> </head>

<pb n="0364A"/>
<p> 1. <hi>Non habebis in sacculo diversa pondera, majus et
minus; nec erit in domo tua modius major et minor.
Pondus habebis justum, et verum, et modius aequalis erit
tibi, et verus, ut multo vivas tempore super terram.</hi> 
Hoc et idem legislator etiam in Levitico interdicit <note>(Levit. XIX)</note>,
Salomone quoque parem super hoc sententiam
proferente: <hi>Pondus magnum, et pusillum, et
mensurae duplices, immunda sunt utraque ante Dominum,
et qui facit ea, in adinventionibus suis compedietur <note>(Prov. XX)</note>
            </hi>. <emph>467</emph>
          </p>
<p>2. Proinde non sollum illo corporali, sed
etiam spirituali modo studendum est nobis, ut nec
diversa pondera in cordibus nostris, nec in domo
<pb n="0364B"/>
conscientiae nostrae mensuras duplices habeamus, id
est, ne ipsi ea quae districtionis regulam molliunt
remissiore indulgentia praesumentes, eos quibus
verbum Dei praedicamus, districtioribus praeceptis et
gravioribus quam ipsi perferre possumus obruamus
ponderibus.</p>
<p>3. Quod cum facimus, quid nisi diverso pondere
atque mensura praeceptorum Domini mercedem frugemque
vel appendimus, vel metimur? Si enim aliter
ea nobis, aliter fratribus nostris dispensemus, recte
increpamur a Domino, eo quod stateras diversas aut
mensuras duplices habeamus, secundum illam sententiam
Salomonis qua dicitur: <hi>Abominatio est Domino
pondus duplex, et statera dolosa non est bonum
<pb n="0364C"/>
in conspectu ejus <note>(Proverb. XX)</note>
            </hi>.
</p>
        </div2>

<div2>
          <head>CAPUT XIII. <hi>De testibus.</hi> </head>
<p> 1. <hi>Non stabit adversus alterum unus testis, sed in
ore duorum aut trium testium stabit omne verbum.</hi> 
Licet historialiter haec sit divina servanda sententia,
tamen et cum contra quoslibet impios vel haereticos
agimus, necesse nobis est Scripturas sanctas
in testimonium vocare.</p>
<p> 2. Sensus quippe nostri et attestatio sine his testibus
non habent fidem. Unde magis convenit ad
probationem et firmitatem verbi intellectus mei ut
adhibeam duos testes, Novum scilicet et Vetus Testamentum:
adhibeam etiam tres, Evangelium,
<pb n="0364D"/>
Prophetam, et Apostolum, sicque stabit omne verbum.
<emph>468</emph> </p>
        </div2>

<div2>
          <head>CAPUT XIV. <hi>De uxore fratris accipienda.</hi> </head>

<pb n="0365A"/>
<p> 1. Illud vero, quod uxorem fratris ad hoc frater
jussus est ducere, ut non sibi, sed illi sobolem suscitaret,
ejusque vocaret nomine, quod inde eidem
nasceretur, quid aliud in figura praemonstrat, nisi
quia unusquisque Evangelii praedicator ita debet in
Ecclesia laborare, ut defuncto fratri, hoc est, Christo
suscitet semen, qui pro nobis mortuus est, et
quod suscitatum fuerit ejus nomen accipiat?</p>
<p>2. Denique hoc implens Apostolus, non carnaliter
in praemissa significatione, sed spiritualiter in
completa veritate, quos in Christo Jesu se per Evangelium
commemorat genuisse, succensens eis et increpans,
corrigit volentes esse Pauli. <hi>Nunquid Paulus,</hi> 
<pb n="0365B"/>
inquit, <hi>pro vobis crucifixus est? aut in nomine
Pauli baptizati estis <note>(I Cor. I)</note>
            </hi>? tanquam diceret:
Defuncto fratri vos genui: Christiani vocamini, non
Pauliani.</p>
<p>3. At vero qui electus ab Ecclesia ministerium
evangelizandi renuerit, ab Ecclesia merito digneque
contemnitur. Hoc est enim quod in ejus faciem
jubetur expuere, non sane sine signo hujus opprobrii,
ut calceamento pedis unius exuatur, ne sit in
eorum sorte quibus ipse Apostolus ait: <hi>Et calceati
pedes in praeparationem Evangelii pacis <note>(Ephes. VI)</note>
            </hi>.
Et de quibus commemorat Propheta: <hi>Quam speciosi
pedes eorum qui annuntiant pacem, qui annuntiant
bona <note>(Isai. LII; Nah. I; Rom. X)</note>
            </hi>!</p>
<p>4. Qui autem sic evangelicam fidem tenet, ut et
<pb n="0365C"/>
sibi prosit, et Ecclesiae prodesse non renuat, bene
intelligitur utroque pede calceatus. Qui autem sibi
putat quia credidit satis esse consultum, curam vero
lucrandorum aliorum refugit, quasi unius pedis calceamentum
cum dedecore amittit.
</p>
        </div2>

<div2>
          <head>CAPUT XV. <hi>De formidoloso et pavido.</hi> </head>
<p> 1. <hi>Homo formidolosus et corde pavido non egredietur
ad bellum.</hi> <emph>469</emph> <hi>Vadat et revertatur ad domum
suam, ne pavere faciat corda fratrum suorum,
sicut et ipse timore perterritus est.</hi> Quibus verbis edocet
non posse eos professionem contemplationis vel
spiritualis militiae arripere exercitium, qui adhuc
nudari terrenis operibus pertimescunt.</p>
<p>2. Ne rursus infirmitate mentis revertantur, suoque
<pb n="0365D"/>
exemplo alios a perfectione evangelica revocent,
et infideli terrore infirment; jubentur itaque tales,
ut, discedentes a pugna, revertantur in domum
suam, quia non possunt duplici corde bella Domini
praeliari.</p>
<p>
            <pb n="0366A"/>
          </p>
<p>3. Vir enim duplex animo, inconstans est in omnibus
viis suis. Tales quippe oportet ut ne initium
quidem renuntiationis arripiant. Quibus melius est,
ut in activa vita consistant, quam trepidi contemplationem
exsequentes, majori discrimine semetipsos
involvant. Melius est enim non vovere, quam
vovere et non reddere.</p>
<p> 4. Similiter et ille a tali militia prohibetur, qui
uxorem duxerit, qui plantaverit vineam, velut propaginem
filiorum, non enim potest servire divinae
militiae servus uxoris, secundum illud Apostoli: <hi>Qui cum uxore est, sollicitus est quomodo placeat
uxori, et divisus est 
 <note>(I Cor. VII)</note>
            </hi>.</p>
<p>5. Nec potest inesse quis studio contemplationis,
qui adhuc in delectatione defigitur carnis. <hi>Nemo,</hi> 
<pb n="0366B"/>
inquit Apostolus, <hi>militans Deo, implicat se negotiis
saecularibus, ut ei placeat cui se probavit <note>(II Tim. II)</note>
            </hi>.
</p>
        </div2>

<div2>
          <head>CAPUT XVI. <hi>De septem gentium interemptione.</hi> </head>
<p> 1. <hi>Cum introduxerit te Dominus Deus tuus in terram
quam possessurus ingrederis, et deleverit gentes
multas coram te, Hethaeum,</hi> <emph>470</emph> <hi>Gergezaeum, et
Amorrhaeum, et Chananaeum, et Pherezaeum, et Hevaeum,
et Jebusaeum, septem gentes multo majoris numeri
quam tu es, et robustiores te, tradideritque eos
Dominus tibi, percuties eos usque ad internecionem.</hi> </p>
<p>2. Septem istae gentes septem sunt principalia vitia
quae per gratiam Dei unusquisque spiritualis miles
exsuperans exterminare penitus admonetur.
Quod vero majoris numeri esse dicuntur, haec ratio
<pb n="0366C"/>
est, quia plura sunt vitia quam virtutes. Sed ideo in
catalogo quidem dinumerantur septem nationes, in
expugnatione vero earum sine numeri ascriptione
ponuntur; ita enim dicitur: <hi>Et deleverit gentes multas
coram te.</hi> </p>
<p> 3. Numerosior est enim quam Israel carnalium
passionum populus, qui de hoc septenario fomite
vitiorum ac radice procedit. De gastrimargia namque
nascuntur comessationes, ebrietates. De fornicatione
turpiloquia, scurrilitas, ludicra, atque stultiloquia.
De philargyria mendacium, fraudatio, furta,
perjuria, turpis lucri appetitus, falsa testimonia,
violentiae, inhumanitas atque rapacitas. De ira homicidia,
clamor et indignatio. De tristitia rancor,
pussillanimitas, amaritudo, desperatio.</p>
<p>
            <pb n="0366D"/> 4. De accidia otiositas, somnolentia, importunitas,
inquietudo, pervagatio, instabilitas mentis et
corporis, verbositas et curiositas. De cenodoxia
contentiones, haereses, jactantia, ac praesumptio novitatum.
De superbia contemptus, invidia, inobedientia,
<pb n="0367A"/>
blasphemia, murmuratio, detractio, aliaque
complura similia, quae cum sint multo majoris numeri
quam virtutes, devictis tamen illis septem
principalibus vitiis, ex quorum natura ista procedunt,
omnes protinus conquiescunt, ac perpetua
pariter cum his internecione delentur.</p>
<p> 5. Quod autem hae pestes robustiores sint, manifesta
naturae ipsius impugnatione sentimus. Fortius
enim militat in membris nostris oblectatio carnalium
passionum, quam studia virtutum, quae nonnisi
summa contritione cordis et corporis acquiruntur.
Quod vero <emph>471</emph> istarum perniciosarum gentium regiones
salubriter possidere praecipimur, ita intelligitur.</p>
<p> 6. Habet enim unumquodque vitium in corde nostro
<pb n="0367B"/>
propriam stationem; sed si cum spiritualibus
populis, id est, virtutibus contra se dimicantibus
fuerint vitia superata, locum quem sibi in corde
nostro concupiscentiae vel fornicationis spiritus retinebat,
deinceps castitas obtinebit. Quem furor ceperat,
patientia vindicabit.</p>
<p> 7. Quem tristitia, mortem operans, occupaverat,
salutaris et plena gaudio laetitia possidebit. Quem
accidia vastabat incipiet excolere fortitudo. Quem
superbia conculcabat humilitas honestabit, et ita
singulis vitiis expulsis, eorum loca, id est, affectus
contrarios possidebunt filii Israel, id est, animae videntes
Deum.</p>
</div2>

<div2>
          <head>CAPUT XVII. <hi>Cur Abrahae loquens decem gentes, non septem, dinumeraverit Deus.</hi> </head>

<pb n="0367C"/>
<p> 1. Illud vero, quod cum ad Abraham de futuris
Dominus loqueretur, non septem gentes legitur dinumerasse,
sed decem, quarum terra semini ejus
danda promittitur. Qui numerus, adjecta idololatria
gentium, blasphemia Judaeorum, errore haereticorum,
evidentissime adimpletur.</p>
<p> 2. Quibus ante notitiam Dei et gratiam baptismi vel
impia gentium, vel blasphema Judaeorum multitudo
subjecta est, donec in intellectuali Aegypto commorantur.
Si autem abrenuntians quis, et egressus
exinde per gratiam Dei ad eremum pervenerit spiritualem,
de impugnatione trium gentium liberatus,
contra septem tantum, quae per Moysem dinumerantur,
bella suscipiet.
<emph>472</emph> </p>
        </div2>

<div2>
          <head>CAPUT XVIII. <hi>De muliere decora capta in bello.</hi> </head>

<pb n="0367D"/>
<p>1. <hi>Si,</hi> inquit, <hi>exieris ad bellum contra inimicos
tuos, et videris mulierem decora specie, et concupieris
<pb n="0368A"/>
eam, rades omnes pilos capitis ejus, et ungulas ejus,
et indues eam vestimentis lugubribus, et sedebit in
domo, lugens patrem suum, et matrem suam, et domum
paternam, et post triginta dies erit tibi uxor.</hi> </p>
<p>2. Dicant ergo Judaei quomodo apud eos ista serventur,
quid causae, quid rationis est decalvare mulierem,
et ungulas ejus abscindi? verbi causa, ponamus
quod ita invenerit eam is qui dicitur invenisse,
ut neque capillos, neque ungulas habeat, quid habuit,
quod secundum legem demere videretur?</p>
<p> 3. Nos vero, quibus militia spiritualis est, et
arma non carnalia, sed potentia Deo, si decoram
mulierem, id est, animam, quae a Deo pulchra
creata est, in gentili conversatione invenerimus, et
sociare voluerimus eam corpori Christi, deposito
<pb n="0368B"/>
idololatriae cultu, induitur lugubribus poenitentiae indumentis,
et deplorat patrem, et matrem, hoc est,
omnem memoriam mundi, ejusque illecebras.</p>
<p> 4. Deinde verbi Dei novacula et doctrina omne
peccatum infidelitatis ejus, quod mortuum est et
inane, abraditur; hoc enim sunt capilli capitis et
ungulae mulieris. Atque ita demum salutaris lavacri
unda purificata conjungitur sanctis Dei, scilicet,
cum jam nihil in capite mortuum, nihil in manibus
ex illis quae per infidelitatem mortua dicuntur habuerit,
ut neque sensibus, neque actibus immundum
aliquid aut mortuum gerat.</p>
<p>5. Quod vero post triginta dies jubet eam duci
uxorem, feminae quippe sanguinis purgationem post
<pb n="0368C"/>
mensem habere solent. Post purgationem ergo peccatorum,
anima jam effecta munda et purgata ab
immunditia sua sociatur viro Israelitae, corpori scilicet
Christi. <emph>473</emph>
          </p>
<p>6. Ternario namque ac denario numero fides
opusque significatur. Per fidem ergo Trinitatis atque
opus legis recte sociatur quaecunque anima viro Israelitae,
corpori scilicet Christi, adhaerens illi sine macula,
sinceritate fidei et actuum puritate. Alii putaverunt
hanc mulierem captivam, decoram specie,
rationabilem aliquam disciplinam significare, quae
sapienter dicta invenitur apud gentiles.</p>
<p> 7. Haec ergo a nobis reperta, oportet primum de
ea auferre et resecare omnem superstitionis ejus immunditiam,
et sic eam in studio veritatis assumere.
<pb n="0368D"/>
Nihil enim mundum habent disciplinae gentilium, quia
nulla apud infideles sapientia est cui immunditia aliqua
vel superstitio non sit admixta.</p>
</div2>

<div2>
          <head>CAPUT XIX. <hi>De securi manum fugienti.</hi> </head>

<pb n="0369A"/>
<p> 1. Illud autem quid significet quod Dominus per
Moysen praecepit, dicens: <hi>Si quis abierit cum amico suo
simpliciter in silvam ad ligna caedenda, et lignum securis
fugerit manum, ferrumque lapsum de manubrio amicum
ejus percusserit, et occiderit, hic ad unam supradictarum
urbium fugiet, et vivet, ne forte proximus ejus, cujus
effusus est sanguis, doloris stimulo persequatur, et apprehendat
eum, et percutiat animam ejus?</hi> Ad silvam
quippe cum amico imus, quoties ad intuenda delicta
subditorum convertimur, et simpliciter ligna succidimus
cum delinquentium vitia pia intentione resecamus.</p>
<p>2. Sed securis manum fugit, cum sese increpatio
<pb n="0369B"/>
plusquam necesse est in asperitatem pertrahit; ferrumque
de manubrio prosilit, cum de correptione
sermo durior excedit. Et amicum percutit, et occidit,
qui auditorem suum prolata contumelia a spiritu dilectionis
interficit.</p>
<p> 3. Correpti namque mens repente ad odium proruit,
si <emph>474</emph> hanc immoderata correptio plusquam
debuit addicit. Sed is qui incaute ligna percutit, et
proximum exstinguit, ad tres necesse est urbes fugiat,
ut una earum defensus vivat, quasi ad poenitentiae lamenta
conversus, in unitate sacramenti sub spe, fide
et charitate absconditur, reus perpetrati homicidii
non tenetur. Quem exstincti proximus cum invenerit,
non occidit, quia cum districtus judex venerit, qui
se nobis per naturae consortium junxit, ab eo procul
<pb n="0369C"/>
dubio culpae reatum non expetit, quem sub ejus tuitionis
venia spes, fides et charitas abscondit.</p>
</div2>

<div2>
          <head>CAPUT XX. <hi>De pollutione somnii nocturni.</hi> </head>
<p> 1. <hi>Si fuerit inter vos homo qui nocturno pollutus
somnio sit, egredietur extra castra, et non revertetur
prius quam ad vesperam lavetur aqua. Et post solis occasum
regredietur in castra.</hi> Nocturnum quippe somnium
est tentatio occulta, per quam tenebrosa cogitatione
turpe aliquid corde concipitur, quod tamen
corporis opere non expletur.</p>
<p> 2. Sed somnio nocturno pollutus egredi extra castra
praecipitur, quia videlicet dignum est ut qui immunda
cogitatione polluitur indignum se cunctorum fidelium
societatibus arbitretur. Culpae suae meritum ante oculos
<pb n="0369D"/>
ponat, et ex bonorum se aestimatione despiciat.</p>
<p>
            <pb n="0370A"/> <emph>475</emph> 3. Pollutum ergo extra castra exire, est
turpi impugnatione laborantem sese ex continentium
comparatione despicere. Qui ad vesperam aqua lavatur,
cum defectum suum conspiciens, ad poenitentiae
lamenta convertitur, ut fletibus diluat omne quod
animum occulta inquinatione accusat.</p>
<p> 4. Sed post occasum solis ad castra redeat, quia,
defervescente tentationis ardore, necesse est ut iterum
fiduciam erga societatem bonorum sumat. Post
aquae quippe lavationem, occumbente sole, ad castra
revertitur, qui post lamenta poenitentiae frigescente
flamma cogitationis illicitae ad fidelium merita praesumenda
reparatur, ut jam se a caeteris longe e se
non aestimet, qui mundum se per obitum intimi ardoris
gaudet.
</p>
        </div2>

<div2>
          <head>CAPUT XXI. <hi>De paxillo egredientis ad requisita.</hi> </head>

<pb n="0370B"/>
<p> 1. Jubetur praeterea Israelitico populo per Moysen
ut cum egreditur ad requisita naturae, mittat paxillum
in balteo, et, fossa humo, abscondat quae egesta fuerint.
Naturae enim corruptibilis pondere gravata mens
nostra, quaedam cogitationum superflua, quasi ventris
gravamina, erumpit.</p>
<p>2. Sed portare sub balteo paxillum debemus, ut
videlicet ad reprehendendos nosmetipsos semper
accincti, acutum circa nos stimulum compunctione
habeamus, qui incessanter mentis nostrae terram poenitentiae
dolore confodiat, et hoc, quod a nobis fetidum
erumpit, abscondat.
</p>
        </div2>

<div2>
          <head>CAPUT XXII. <hi>De quadraginta flagellis.</hi> </head>

<pb n="0370C"/>
<p>1. Quod autem pro mensura peccati quadraginta
flagellis delinquentes <emph>476</emph> argui jussit, jam praedictum
est, quod per quadragenarium numerum figura
significetur hujus temporis, in quo Ecclesia per quatuor
mundi partes diffusa, sub Decalogo legis vivit.
Quadragenario ergo numero delinquentes caedimur,
si in hoc tempore poenitentiae verberibus flagellemur.</p>
<p>2. Debet ergo quisque peccator temporalibus flagellis
atteri, quatenus in judicio purgatus valeat inveniri.
Beatus enim homo qui corripitur a Deo.
Nulla enim in aeternum animadversio affligere poterit
quos hic poenitentiae disciplina percusserit. Si enim
hic pro peccatis caedimur, illic sine peccato inveniemur.
</p>
        </div2>
      </div1>

<div1>
        <head>IN JOSUE.</head>

<pb n="0371"/>
<emph>477</emph> 

<div2>
          <head>CAPUT PRIMUM. <hi>De morte Moysi et principatu Jesu Nave.</hi> </head>

<pb n="0371A"/>
<p>1. Post mortem Moysi loquitur Dominus ad Josue,
dicens: <hi>Moyses servus meus mortuus est, surge, et
transi Jordanem, tu et omnis populus, in terram quam
ego dabo filiis Israel.</hi> </p>
<p> 2. Defunctus est ergo Moyses, defuncta est lex,
legalia praecepta jam cessant, et obtinet Jesus, id
est Salvator Christus Filius Dei, principatum: introducit
populum in terram de qua dicit Dominus: <hi>Beati
mites, quoniam ipsi possidebunt terram <note>(Matth. V)</note>
            </hi>.</p>
</div2>

<div2>
          <head>CAPUT II. <hi>De duobus exploratoribus et Raab meretrice.</hi> </head>

<p>1. Iste Jesus filius Nun mittit duos exploratores ad
Jericho urbem, qui suscipiuntur a meretrice Raab.
<pb n="0371B"/>
Jesus iste dux populi in semetipso Dominum Jesum
Christum et vocabulo ostendit et facto. Jericho autem
civitas mundus iste est, ad quem Dominus Jesus
Christus ad perscrutandos mores hominum duo Testamenta
direxit.</p>
<p> 2. Nam in eum, ut credentium fidem, aut rebellium
pervicaciam plenius comprobaret, ante adventum
judicii sui, quasi exploratores duos, <emph>478</emph> legem
et Evangelium destinavit. Raab vero typum tenet
Ecclesiae, quae de extraneis atque alienis gentibus
congregata est, quae antea vivens in desideriis carnis,
fornicabatur in idolis. De talibus ait Dominus quod
praecedent vos in regno coelorum. <note>(Matth. XXI)</note>.</p>
<p>3. Haec igitur Testamenta Domini sola suscepit, et
eadem fideliter conservat, inimicis omnino non tradidit,
<pb n="0371C"/>
ipsa potius periclitari optans, dummodo illaesa
ac salva servaret. Haec casurum mundum, sicut illam
civitatem, firmiter credidit. Haec pro se ac suorum
omnium salute pactum cum Testamentis Domini fecit.
Haec in domo sua coccum, id est, sanguinis
signum posuit. Extra hanc si quis inventus fuerit,
ruinam saeculi atque incendium mundi nulla ratione
vitabit.
</p>
        </div2>

<div2>
          <head>CAPUT III. <hi>De transitu Arcae et divisione Jordanis.</hi> </head>
<p> 1. Transit deinde populus cum arca Testamenti
trans Jordanem. Sed quid sibi vult quod Jordanem
eadem arca transeunte, per sacerdotes et Levitas deducitur
turba, sicque, stante aqua fluminis in cumulum,
Dei populus iter incedit innoxium? Haec omnia
<pb n="0371D"/>
implentur in Ecclesiae populis mystica operatione.</p>
<p>2. Dum enim quis ad baptismi venerit fontem, et
consistente sacerdotali et levitico ordine initiatus
<pb n="0372A"/>
fuerit mysticis sacramentis, tunc sacerdotum ministeriis
per baptismum, quasi per Jordanis fluenta ingreditur,
et terram coelestis repromissionis adipiscitur.</p>
<p> 3. Quod vero pars aquarum fluminis retro resilivit
perseverans in dulcedine, pars vero in amarum maris
gurgitem defluit, haec figura baptizatorum varietatem
designat, quia omnes qui baptizantur, partim quidem
ex ipsis acceptam gratiae coelestis dulcedinem custodiunt,
partim vero in peccatorum amaritudinem convertuntur.</p>
<p>4. Quod vero sacerdotalis ordo et leviticus iter
ostendit populo Dei, magisterium sacerdotale monstratur.
Ipsi enim et docent populum exire de Aegypto,
id est, de erroribus mundi, et <emph>479</emph> transire per
eremum vastam, id est, per saeculi tentationes. Quod
<pb n="0372B"/>
vero sacerdotalis et Leviticus ordo assistit arcae
Testamenti, in qua lex portatur, sine dubio, ut ipsi
illuminent populum.
</p>
        </div2>

<div2>
          <head>CAPUT IV. <hi>De duabus semis tribubus praecedentibus.</hi> </head>
<p> 1. Duae semis tribus, quae trans Jordanem a Moyse
acceperant terram, relictis mulieribus et infantibus,
cum fratribus transeuntes, praebebant illis pugnandi
auxilium, usquequo et ipsi consequerentur haereditatem.
Isti, qui per Moysen accipiunt haereditatem
trans Jordanem, et cum fratribus suis armati et
praecincti incedunt, illi hoc loco intelliguntur, qui
primum per Moysen haereditate legis potiti sunt,
unde et primogeniti omnes esse memorantur.</p>
<p>2. Ruben quippe primogenitus Jacob est ex Lia,
<pb n="0372C"/>
Gad primogenitus ejusdem de Zelpha, Manasses primogenitus
est Joseph, de Aegyptia filia sacerdotis
Putipharis. In his ergo primogenitis figuraliter illi
ex priori populo designantur, qui per legem placuerunt
Deo, quique non requiescunt, sed expediti ad
auxilium fratrum suorum consurgunt. Laborantibus
enim nobis in agone hujus vitae atque habentibus
certamen adversus contrarias potestates, veniunt in
auxilium nobis illi qui ante adventum Christi per
legem justificati sunt.</p>
<p>3. Videmus enim Isaiam, Jeremiam, accinctos expeditosque
ad auxilium nostrum, de voluminum suorum
jaculis cordis nostri acerrimos hostes vulnerantes.
Accingitur et Daniel ad auxilium nostrum, cum
<pb n="0372D"/>
nos de regno Christi et de Antichristi futura fraude
instruit atque praemonet.</p>
<p> 4. Adest et Ezechiel, sacramenta nobis coelestia in
quadriformibus rotarum circulis signans. Ducit et
<pb n="0373A"/>
Osee bissenas agminis turmas, et praecedunt nos
succinctis lumbis in veritate, quam praedicant ad
auxilium nostrum. Isti ergo viri fortes pugnant nobiscum,
quousque coelestis repromissionis patriam
consequamur.
<emph>480</emph> </p>
        </div2>

<div2>
          <head>CAPUT V. <hi>De duodecim lapidibus.</hi> </head>

<p>1. Transeuntes itaque filii Israel Jordanem, sustulerunt
de medio fluminis duodecim lapides, quos pro
testimonio posuerunt in loco secundae circumcisionis,
ad significandum nobis ut, dum de lavacro consurgimus,
apostolicae vitae exempla firmissima nobiscum
gestare debeamus, quorum semper testimonium
ad imitamenta virtutum contueamur.
</p>
        </div2>

<div2>
          <head>CAPUT VI. <hi>De circumcisione secunda</hi> </head>

<pb n="0373B"/>
<p> 1. Post Jordanis autem transitum venit Jesus in
Galgala, ibique jubetur facere sibi cultros lapideos,
et circumcidere secundo filios Israel. Percunctemur
de Judaeis, quomodo potest secundo quis circumcidi
circumcisione carnali? Semel enim circumcisus ultra
non habet quod secundo possit auferri.</p>
<p>2. A nobis autem, quibus lex Christi spiritualis
est, convenienter ista solvuntur. Dicimus enim circumcisionem
primam fuisse per legem in Aegypto.
Sed si a lege transeat quis per baptisma Jordanis ad
Evangelium, tunc accipit secundam circumcisionem
spiritualem per petram, qui est Christus. Sicque tali
circumcisione purgatus caret Aegypti opprobrio, id
est, illecebra corporalium vitiorum.</p>
<p>
            <pb n="0373C"/>
          </p>
<p>3. Nomen autem loci Galgala, quod interpretatur <hi>revelatio,</hi> 
 ostendit, dum in praeputio infidelitatis ambulaverit
quisque per hujus vitae desertum, oculos ei
esse caecatos. Videamus et consequentia. Post Evangelii
enim circumcisionem statim in loco revelationis
pascha celebratur, immolaturque Agnus ille pro
mundi salute <emph>481</emph> occisus, ac deficiente manna typicae
legis, primum comedit populus panem corporis
Christi, quem incorrupta repromissionis terra, id est,
mater Domini virgo Maria protulit, cujus granum in
terra cadens fructum plurimum attulit. Et vide ordinem.</p>
<p>4. Postquam enim sub Jesu Christo duce positi
per lavacri fluenta transimus, ac per fidem spirituali
circumcisione signamur, tunc his gradibus pervenientes,
celebramus pascha, id est, immolatum
<pb n="0373D"/>
Christum pro mundi salute credimus, ac deinde credentes,
statim illo pane dominici corporis pascimur.</p>
<p>5. Occurrit deinde nobis princeps militiae virtutum
coelestium Christus, tenens gladium Evangelii
ad resecandam carnis nostrae pollutionem. Percunctatio
<pb n="0374A"/>
autem Josue dicentis ad angelum: <hi>Noster es,
an adversariorum?</hi> discretionem sanctorum insinuat,
qui inter bonum et malum per discretionem dijudicant,
ne eos adversarius per speciem boni fallat,
unde et Jeremiae dicitur: <hi>Si separaveris pretiosum a
vili, quasi os meum eris <note>(Jerem. XV, 19)</note>
            </hi>.
</p>
        </div2>

<div2>
          <head>CAPUT VII. <hi>De exciaio Jericho et Raab salvatione.</hi> </head>
<p> 1. Circumdatur post haec Jericho, expugnaturque,
adversus quam gladius non educitur, aries non dirigitur,
nec tela vibrantur. Tubae solummodo sacerdotales
septem diebus continuis adhibentur, sicque
circumacta arca, muri Jericho subruuntur. Jericho
autem per interpretationem <hi>luna</hi> dicitur.</p>
<p>2. Luna vero mundi hujus speciem tenet, quia
<pb n="0374B"/>
sicut luna menstruis completionibus deficit, ita hic
mundus ad completionem temporum currens, quotidianis
defectibus cadit; in arca vero Ecclesia figuratur,
in tubis autem aereis praedicatores fortes accipiuntur.</p>
<p> 3. Hanc ergo urbem Jericho diebus septem ferentes
arcam Israelitae aeneis tubis clangentibus circumeunt,
et muri ejus per arcae praesentiam atque ad
aerearum tubarum sonitum cadunt, quia in hoc tempore,
quod septem dierum vicissitudine volvitur, <emph>482</emph> 
 dum fertur arca, id est, dum orbem terrarum
circumiens movetur Ecclesia ad praedicantium voces,
quasi ad tubarum sonitum muri Jericho, id est,
elatio mundi, ac superba infidelitatis obstacula corruunt,
donec in fine temporum mors novissima inimica
<pb n="0374C"/>
destruatur, et ex impiorum perditione unica
domus Raab, tanquam unica Ecclesia, liberetur,
munda a turpitudine fornicationis per fenestram
confessionis, in sanguine remissionis; ista enim meretrix
in Jericho, tanquam in hoc saeculo, moratur.</p>
<p>4. Quae, ut salvari possit, per fenestram domus
suae, tanquam per os corporis sui, coccum mittit,
quod est sanguinis Christi signum pro remissione
peccatorum confiteri ad saltuem. Qui inventi sunt
in domo illius, salvi facti sunt ab interitu urbis, et
quicunque intra Ecclesiam reperiuntur, ipsi tantum
salvantur. Extra hanc autem domum, id est, extra
Ecclesiam, nemo salvatur.
</p>
        </div2>

<div2>
          <head>CAPUT VIII. <hi>De furto Achan.</hi> </head>
<p>
            <pb n="0374D"/> 1. Furatur interea de anathemate urbis Jericho
Achan pallium, et linguam auream, pro quo, irascente
Deo, perierunt quidam manu hostili ex populo.
Jericho itaque, ut dictum est, mundi gerit figuram.
De anathemate ergo ejus fraudans in tabernaculo suo
<pb n="0375A"/>
abscondit, qui saeculares mores in secretis Ecclesiae
inserit; qui, sub cultu Dei manens, solemnitates
saeculi vel spectacula diligit; qui sortilegos, haruspices
et augures inquirit, vel qui caeteros ritus persuadet;
qui prius in Jericho, id est, in hoc saeculo habebantur;
ipse ergo, quia post fidei indumentum conversationis
saecularis cultum inducit, quasi pallium
de anathemate tollit.</p>
<p> 2. Sed et ille de anathemate Jericho fraudat, qui
in Ecclesia haereticorum infert dogmata, vel superstitiosa
saecularium litterarum studia. <emph>483</emph> Haec est
enim lingua aurea luculento sermone aptata. Hanc
furati sunt Arius, Marcion et Basilides.</p>
<p> 3. Furati sunt enim isti regulas aureas de Jericho,
qui philosophorum sectam conati sunt in Ecclesiam
<pb n="0375B"/>
introducere et maculare omnem Ecclesiam Domini,
ita ut disperderentur multi per eos; ideoque abjecti
sunt per anathema, et quasi acervo lapidum, ita
multitudine peccatorum suorum oppressi atque exstincti
sunt. Quorum errore perempto, rex Hai, hoc
est, diabolus, qui per illorum impietatem fidelium
quosdam evicerat, rursum superatus evincitur,
atque a populo Dei suspensus, ligni crucis virtute
necatur.</p>
</div2>

<div2>
          <head>CAPUT IX. <hi>De constructione altaris.</hi> </head>
<p> 1. Superatis ergo hostibus, aedificavit Jesus altare
Deo excelso ex lapidibus integris, in quibus non erat
injectum ferrum, sicut praeceperat Moyses; et immolavit
sacrificium, et scripsit in lapidibus Deuteronomium
legis Moysi. Videamus itaque qui sunt
<pb n="0375C"/>
isti lapides ex quibus aedificatur altare. Omnes igitur
qui in Jesum Christum credunt, lapides vivi
dicuntur, de quibus dicit Apostolus: <hi>Vos estis lapides
vivi, aedificati in domos spirituales <note>(I Petr. II, 5)</note>
            </hi>.</p>
<p>2. His non est injectum ferrum, quia incorrupti et
immaculati carne et spiritu sunt, et jacula maligni
ignita non receperunt. Hi unum altare faciunt in unitate
fidei concordiaque charitatis. In his quoque
Deuteronomium, id est, secundam Evangelii legem
Jesus Dominus noster scribit.</p>
<p> 3. Audiamus itaque eum dicentem: <hi>Dictum est
antiquis <note>(Exod. XX)</note>
            </hi>: <hi>Non occides, ego autem dico
vobis quia omnis qui irascitur fratri suo homicida est;</hi> 
et iterum: <hi>Non moechaberis: Ego autem dico vobis:
Si quis viderit mulierem ad concupiscendum eam, jam
<pb n="0375D"/>
moechatus est eam</hi> <emph>484</emph> <hi>in corde suo <note>(Matth. V)</note>
            </hi>.
Hanc igitur Jesus notat legem in cordibus credentium,
hanc scribit in eorum mentibus qui altaris constructione
digni sunt.</p>
</div2>

<div2>
          <head>CAPUT X. <hi>De benedictionibus et maledictionibus</hi> </head>

<pb n="0376A"/>
<p> 1. Post haec omnis populus, et majores natu, duces
ac judices praecedebant hinc et inde arcam, steteruntque,
sicut praeceperat Moyses in Deuteronomio,
sex tribus in monte Garizim, ut benedicerent populum,
et ipsae tribus quae nobiliores sunt, id est, Simeon,
Levi, Juda, Issachar, Joseph et Benjamin.</p>
<p>2. Aliae vero sex ignobiliores steterunt e regione
in monte Hebal, ut maledicerent, inter quos et Ruben,
qui maculaverat torum parentis, et Zabulon,
ultimus filius Liae, et ancillarum filii. Et haec quidem
veteris historiae referunt gesta. Sed inspiciendum est
quid in enarratione mysticae intelligentiae referatur.</p>
<p>3. Qui sunt ergo isti qui incedunt juxta montem
<pb n="0376B"/>
Garizim? et qui sunt qui incedunt juxta montem
Hebal? Illi namque qui in hoc loco juxta montem
Garizim incedunt, electi ad benedictionem, eos figuraliter
indicant qui non metu poenae, sed coelestis
promissionis amore succensi, veniunt ad salutem,
illi vero dimidii, qui juxta montem Hebal incedunt,
in quo maledictiones prolatae sunt, illos indicant qui
non amore benedictionum, vel promissionum, sed
futurorum suppliciorum timore complent quae in
lege scripta sunt, ut perveniant ad salutem.</p>
<p> 4. Omnes autem circa arcam incedunt, quia de Ecclesiae
sinu non recedunt, sed nobiliores esse illos
dicimus, qui desiderio boni ipsius, aeternae benedictionis
amore, quod bonum est agunt, quam qui mali
metu bonum sectantur. Solus ergo Jesus potest ex omnibus
<pb n="0376C"/>
populis hujusmodi mentes animosque condiscere. <emph>485</emph>
          </p>
<p>5. Et alios quidem statuerunt in monte
Garizim ad benedicendum; alios vero statuerunt in
monte Hebal ad maledicendum, non ut maledictiones
accipiant, sed ut intuentes perscriptas maledictiones,
et poenas peccatoribus constitutas, incurrere caveant,
ac semetipsos timoris supplicio corrigant.</p>
</div2>

<div2>
          <head>CAPUT XI. <hi>De Gabaonitis.</hi> </head>
<p> 1. Interea Gabaonitae, perditionis metu perterriti,
cum fraude et calliditate venerunt ad Jesum, pannis
calceamentisque veteribus induti, deprecantes ut
salvarentur, statimque a Jesu salutem accipiunt.
Quorum tamen dolum ut cognovit, ligni caesores,
vel aquae gestatores, eos constituit; in quorum figura
<pb n="0376D"/>
illi ostenduntur qui, de mundo ad Ecclesiam venientes,
habent fidem in Deo, et inclinant caput
suum sacerdotibus, sanctis quoque ministrant Ecclesiae,
vel ad ministerium prompti sunt; in moribus
<pb n="0377A"/>
vero suis et conversatione pristina detinentur, induentes
veterem hominem cum actibus suis, involuti
vetustis vitiis, sicut et isti pannis et calceamentis
veteribus obtecti.</p>
<p> 2. Et praeter hoc, quod in Deum credunt, et erga
servos Dei vel Ecclesiae cultus videntur esse devoti,
nihil habent emendationis vel innovationis in moribus.
Tales igitur tantummodo quasi quoddam salutis
signum intra Ecclesiam temporaliter praeferunt; inter
Israelitas autem, id est, inter sanctos Dei regnum
aeternum vel libertatem minime consequuntur.
</p>
        </div2>

<div2>
          <head>CAPUT XII. <hi>De praelio in Gabaon.</hi> </head>
<p> 1. Quod autem in Gabaon, pugnante Jesu Nave,
stetisse perhibetur sol et luna, donec Israelis inimici
delerentur, dicente <emph>486</emph> Scriptura: <hi>Stetit sol super
<pb n="0377B"/>
Gabaon, et luna super vallem Ajalon;</hi> et adjecit Scriptura,
et dicit: <hi>Quia nunquam sic audivit Deus hominem.</hi> </p>
<p>2. Jesus igitur noster solem stare fecit, non tunc
solum, sed multo magis modo in adventu suo, dum
nos bellum gerimus adversus vitiorum gentes, et
colluctamur adversus principes et potestates, et rectores
harum tenebrarum, adversus spiritualia nequitiae
in coelestibus. Sol nobis justitiae indesinenter
assistit, nec deserit unquam nos, nec festinat occumbere,
quia ipse dixit: <hi>Ecce ego vobiscum sum omnibus
diebus usque ad consummationem saeculi.</hi> </p>
<p>3. Quinque autem reges quinque sensus corporeos
indicant, qui Gabaonitas, id est, carnales homines
expugnant. Hi ad speluncam confugiunt, cum se
terrenis in corpore positi actibus mergunt. Qui tamen,
<pb n="0377C"/>
pugnante Jesu, id est, praedicatione evangelica superantur,
at, ingrediente verbo Dei in nobis, id est,
intra speluncam corporis nostri, omnes pariter interficiuntur.
</p>
        </div2>

<div2>
          <head>CAPUT XIII. <hi>De exstinctis gentibus et terrae divisione.</hi> </head>

<p>1. Exstinctis deinde, vel ejectis gentibus, Josue
sorte dividit populis terram repromissionis. Ejecit
ergo et Christus a facie fidelium suorum quodammodo
gentes, gentilium errorum malignos spiritus,
et sorte divisit terram in nobis: omnia operans
unus atque idem Spiritus, ac dividens dona propria
unicuique, prout vult.
</p>
        </div2>

<div2>
          <head>CAPUT XIV. <hi>De divisione terrae.</hi> </head>
<p>
            <pb n="0377D"/> 1. Refertur autem in his divinis eloquiis prima et
secunda haereditatis facta divisio <note>(Num. XXXIV)</note>.
Prima quidem per Moysen; secunda vero, quae fortior
est, per Jesum. Sed Moyses trans Jordanem
duabus tantum et semis tribubus, Ruben, scilicet, et
Gad, et dimidiae tribui Manasse, possessionem decrevit;
caeteri vero omnes per Jesum suscipiunt.</p>
<p>
            <pb n="0378A"/> <emph>487</emph> 2. Per quod indicatur quod plures per fidem
Jesu Christi promissa coelestia essent percepturi
quam qui per legem adepti sunt. Nam illae duae semis
tribus procul dubio priorem populum adumbrabant;
sed ideo duae semis dicuntur, quia hi qui in lege
agebant contigerunt agnitionem Trinitatis, sed perfectam
ejus scientiam non habuerunt, sicut et Ecclesiasticus
liber loquitur, dicens: <hi>Qui non perfecit
primo scire sapientiam, et infirmior non investigavit
illam <note>(Eccli. XXIV)</note>
            </hi>.</p>
<p>3. Hic autem novem semis tribus quae per Jesum
repromissionem terrae sanctae suscipiunt, ut praedictum
est, figuram novi populi tenuerunt, qui a Jesu
Domino nostro per fidem et gratiam aeternae repromissionis
haereditatem post lavacrum, quasi post
<pb n="0378B"/>
Jordanis transitum, suscepit. Sed proinde et ipsae
novem semis tribus dicuntur, quae sub Jesu haereditate
potiuntur, et non integrae decem, qui numerus
consummatus dicitur et perfectus, quia nec in ipso
adventu Domini, vel incarnatione ejus, cuncta nobis
per semetipsum perfecte annuntiata sunt.</p>
<p> 4. Unde et ipse dixit discipulis: <hi>Multa adhuc habeo
quae vobis loquar, sed non potestis illa audire modo,
Veniet autem Spiritus veritatis, qui a Patre procedit,
ille de meo accipiet, et annuntiabit vobis omnia <note>(Joan.
XVI)</note>
            </hi>. Perfectio itaque ac summa cunctorum bonorum
in Spiritu sancto consistit, alioquin nihil in eo perfectum
putabitur cui Spiritus sanctus deest.</p>
</div2>

<div2>
          <head>CAPUT XV. <hi>Quod Levitae non acceperint haereditatem.</hi> </head>
<p>
            <pb n="0378C"/> 1. Cur vero Levitae non acceperunt haereditatem
terrae? Utique quia Dominus noster Jesus Christus
ipse est haereditas eorum, sicut scriptum est: <hi>Ego
haereditas eorum, et possessio non dabitur eis in Israel.
Ego enim sum possessio eorum.</hi> Clericorum enim haereditas <emph>488</emph> 
 et possessio ob hoc se dici voluit Deus,
quia ministri altaris ipsius effecti sunt, et sors,
propter quod et <hi>clerus sors</hi> interpretatur.</p>
<p>2. Ergo Domini haereditatem merito possidet, qui,
ut absque impedimento deservire Deo valeat, pauper
spiritu esse contendit, ut congrue illud Psalmistae
dicere possit: <hi>Dominus pars haereditatis meae et calicis
mei <note>(Psalm. XV.)</note>
            </hi> 
</p>
        </div2>

<div2>
          <head>CAPUT XVI. <hi>Quod habitacula Levitarum per omnes tribus decernuntur.</hi> </head>

<pb n="0378D"/>
<p> 1. Quod vero habitacula Levitis a Jesu per omnes
tribus decernuntur, significatur ut hi qui in Ecclesia
Dei, scientiae operam dantes, doctrinae gratiam administrant,
rursum ab omnibus quibus dispensant
divina terrena subsidia, quae non habent, recipiant,
ut impleatur illud quod Apostolus praecepit, dicens:
<pb n="0379A"/> <hi>Si nos vobis spiritualia seminavimus, magnum est ut
carnalia vestra metamus 
 <note>(I Cor. 9)</note>
            </hi>? Et merito isti in
cunctis tribubus divisi dicuntur, quia dispensatione
cunctorum vivunt.</p>
</div2>

<div2>
          <head>CAPUT XVII. <hi>Quod quadraginta duas urbes accipiunt Levitae.</hi> </head>
<p> 1. Quod autem quadraginta duas urbes accipiunt,
indubitanter ipsa praedicatio sanctorum signatur;
ipsi enim possident doctrinam, quae legis Decalogo
constat, et quadrifido Evangelii numero, quasi quaterdenas
urbes habentes. Quibus etiam duae adjiciuntur,
quia nimirum cuncta quae praedicant, morali ac
mystico sensu annuntiant.
<emph>489</emph> </p>
        </div2>

<div2>
          <head>CAPUT XVIII. <hi>De Chananaeo populo non exstincto.</hi> </head>
<p>
            <pb n="0379B"/> 1. Illud autem, quod cum Israelitico populo percepta
repromissionis terra partiretur, Ephraim tamen
tribui Chananaeus gentilis populus non occisus, sed
factus tributarius dicitur, sicut scriptum est in libro
Judicum: <hi>Habitavit Chananaeus in medio Ephraim
tributarius <note>(Judic. I)</note>
            </hi>. Quid enim tributarius, quid
<pb n="0380A"/>
Chananaeus, gentilis videlicet populus, nisi vitium
signat? Saepe enim in magnis virtutibus terram
repromissionis ingredimur, quia spe intima de aeternitate
roboramur. Sed dum post interempta vitia
sublimia, quaedam tamen parva retinemus, quasi
Chananaeum in terra nostra vivere concedimus.</p>
<p> 2. Qui tamen tributarius efficitur, quia hoc ipsum
vitium quod subjugare non possumus, ad usum nostrae
utilitatis humiliter retorquemus, ut eo de se
mens et in summis vilia sentiat, quod suis viribus
etiam parva quae appetit non expugnat. Unde bene
rursum scriptum est: <hi>Hae sunt gentes quas Dominus
dereliquit, ut erudiret in eis Israelem <note>(Judic. III, 1)</note>
            </hi>.</p>
<p>3. Ad hoc namque quaedam minima vitia nostra
retinentur, ut se nostra intentio sollicitam in certamine
<pb n="0380B"/>
semper exerceat, et eo de victoria non superbiat,
quo vivere in se hostes conspicit a quibus adhuc
vinci formidat. Israel ergo reservatis gentilibus eruditur,
quando in quibusdam minimis vitiis elatio
virtutis nostrae comprimitur, et in parvis sibi resistentibus
discit quod ex se majora non subigit
</p>
        </div2>
      </div1>

<div1>
        <head>IN LIBRUM JUDICUM.</head>

<pb n="0379"/>
<emph>490</emph> 

<div2>
          <head>CAPUT PRIMUM. <hi>De servitute populi et liberatione.</hi> </head>

<pb n="0379C"/>
<p> 1. Historia Judicum non parva mysteriorum indicat
sacramenta. Primum, quod post Josue succedunt
Judices, sicut et post Christum succedunt apostoli,
et Ecclesiarum rectores ad gubernandos et regendos
fideles, quos ipse ad spem aeternae repromissionis
perducit. Per omnia autem in hoc volumine delicta
Judaici populi, et servitutes, clamor quoque eorum,
et miserationes Dei describuntur.</p>
<p> 2. Nam multis annis pro suis offensis multis regibus
servierunt, et iterum conversi liberati sunt. Sed quid
est, quod saepe peccantes in manu hostili traduntur,
nisi quod nostra peccata, quando delinquimus, vires
hostibus praebent, et quando nos facimus malum in
<pb n="0379D"/>
conspectu Domini, tunc confortantur adversarii
nostri, id est, daemones, spiritualium nequitiarum
virtutes?</p>
<p>3. Sed iterum, quando convertimur, suscitat Dominus
salvatores et judices, hoc est principes et
doctores, quos ad subsidium Deus mittit eorum qui
ad se toto corde clamaverunt, sicut misit Othoniel,
qui expugnavit Chusan Rasathaim regem Mesopotamiae;
sicut misit Aod, qui occidit Eglon regem
<pb n="0380C"/>
Moab; sicut misit Jahel et Debboram, qui interfecerunt
Sisaram; quorum historia pro suis mysteriis
breviter memoranda est.
<emph>491</emph> </p>
        </div2>

<div2>
          <head>CAPUT II. <hi>De Debbora et Jahel.</hi> </head>
<p> 1. Debbora enim prophetis, uxor Lapidoth, judicabat
populum in illo tempore, et sedebat sub palma
inter Rama et Bethel in monte Ephraim, ascendebantque
ad eam filii Israel in omne judicium. <hi>Debbora,</hi> 
quae interpretatur <hi>apis,</hi> sive <hi>loquela,</hi> in prophetia
et forma accipienda est de qua scribitur: <hi>Quam dulcia faucibus meis eloquia tua 
 <note>(Psalm. CXVIII)</note>
            </hi>!
Consideremus ubi locus prophetiae esse describitur.</p>
<p>2. Sub palma, inquit, sub palma sedem habet
prophetia, quia quos suis institutionibus erudit, ad
<pb n="0380D"/>
palmam supernae vocationis adducit. Inter medium
autem Rama et inter medium Bethel sedere prophetia
dicitur, quia <hi>Rama</hi> interpretatur <hi>excelsa, Bethel</hi> autem <hi>domus Dei,</hi> 
 utique quia nos in domo Dei positos, non
quae in terra sunt quaerere docet, sed quae in coelis
sunt.</p>
<p>3. Haec misit et vocavit ad se Barac: <hi>Barac</hi> interpretatur <hi>coruscatio.</hi> 
 Coruscatio est quae habet quidem
lucem, sed non permanentem; ad modicum enim
<pb n="0381A"/>
temporis resplendet et desinit. Hic ergo Barac
formam gerit prioris populi, qui primo omnium per
prophetiam vocatus, et invitatus ad audienda eloquia
Dei, refulsit quidem in legis splendore, et brevi tempore
coruscavit, sed non diu permansit.</p>
<p> 4. Cum ergo dixisset Debbora ad Barac, id est,
prophetia ad priorem populum: <hi>Tibi praecepit Dominus,
et tu ascendes in montem Thabor, et accipe decem
millia virorum,</hi> respondit Barac ex persona prioris
populi ad prophetissam: <hi>Non ascendam, nisi et tu
ascenderis mecum.</hi> Dicit ad eum Debbora: <hi>Ibo tecum,
sed non erit primatus tuus in via qua incedis, sed in
manu mulieris tradet Dominus Sisaram,</hi> evidenter
ostendens, quia non est apud illum populum primatus,
nec permanet apud eum victoriae palma, sed
<pb n="0381B"/>
apud Jahel mulierem, id est, Ecclesiam; nam Jahel
ista alienigena, in cujus manu victoria facta est,
figuram tenet Ecclesiae ex gentibus congregatae. <emph>492</emph>
          </p>
<p>5. Jahel enim interpretatur <hi>ascensio,</hi> quia
per Ecclesiam ascenditur ad coelum. Ista palo Sisaram
hostem interficit, id est, ligni crucis virtute diabolum
interimit, quod Barac, id est, prior populus per legis
praecepta facere non potuit; sola enim ista per lignum,
in quo spiritualibus sacramentis credentium salus est,
fidei hostem affigit; quem deinde mortuum pellibus
obtegit, id est, inclusum in carnalium cordibus derelinquit.
Non enim latent mortifera ipsius, nisi in
corruptibilitate vitae viventibus, et peccata mortalia
perpetrantibus, qui, dum, prave viventes, segregantur
a corpore Christi, efficiuntur membra diaboli.</p>
</div2>

<div2>
          <head>CAPUT III. <hi>De Gedeon et ejus sacrificio.</hi> </head>

<pb n="0381C"/>
<p> 1. Traditur deinde populus Israel in manu Madian,
pro cujus liberatione loquitur angelus Domini ad
Gedeon; cujus gesta quid mystice significent demonstrandum
est. Gedeon namque, cum sub quercu
tritici messem virga caederet, et paleis frumenta
excuteret, angelum vidit, accipiens ab eo oraculum,
ut a potestate hostium populum Dei in libertatem
deduceret. Iste Gedeon figuram gestabat Christi, qui
sub umbra sanctae crucis praedestinato incarnationis
futurae mysterio constitutus, rectitudine judicii,
quasi per virgam, electionem sanctorum a vitiorum
paleis sequestrabat.</p>
<p>2. Hic ergo Gedeon, cum audisset ab angelo quod,
<pb n="0381D"/>
deficientibus populorum millibus, in uno viro Dominus
plebem suam ab hostibus liberaret, protinus
haedum coxit, cujus carnes secundum praeceptum
angeli simul cum azymis super petram posuit, et jus
carnium desuper effudit. Quae dum angelus virgae
cacumine tetigit, statim de petra ignis erupit, atque
<pb n="0382A"/>
ita sacrificium quod offerebatur absumptum est.</p>
<p>3. Quo indicio declaratum videtur quod petra illa
typum habuerit corporis Christi, Paulo attestante: <hi>Petra autem erat Christus 
 <note>(I Cor. X)</note>
            </hi>. Jam tunc igitur
in mysterio declaratum est quia Dominus Jesus in
carne sua totius mundi peccata crucifixus aboleret,
nec solum delicta factorum, sed etiam cupiditates
purgaret animorum. Caro enim <emph>493</emph> haedi ad culpam
facti refertur, jus ad illecebras cupiditatum, sicut
scriptum est: <hi>Quia concupivit populus cupiditatem
pessimam, et dixerunt: Quis nos cibabit carne?</hi> Quod
igitur extendit angelus virgam, et tetigit petram, de
qua ignis exivit, ostendit quod caro Domini, spiritu
repleta divino, peccata omnia conditionis humanae
exureret.</p>
<p>
            <pb n="0382B"/> 4. Unde et Dominus ait: <hi>Ignem veni mittere in
terram <note>(Luc. XII)</note>
            </hi>. Advertit igitur vir doctus et praesagus
futurorum superna mysteria. Et ideo secundum
oracula occidit vitulum a patre suo idolis deputatum,
et ipse septennem alium vitulum immolavit Deo. Quo
facto manifestissime revelavit post adventum Domini
omnia gentilitatis abolenda esse sacrificia, solumque
sacrificium Deo dominicae passionis pro redemptionis
nostrae religione a populis deferendum. Etenim
vitulus ille erat in typo Christi, in quo septiformis
spiritualium plenitudo virtutum, sicut Isaias dicit,
inhabitat.</p>
</div2>

<div2>
          <head>CAPUT IV. <hi>De vellere et area.</hi> </head>
<p> 1. Praevidit ergo mysterium victoriae Gedeon, et
<pb n="0382C"/>
tamen licet fortis et fidus pleniora adhuc de Domino
futurae victoriae documenta quaerebat, ut una nocte
lanae vellus in area poneretur, et esset super illud
tantummodo ros, et super omnem terram siccitas.
Et rursus similiter poneretur vellus, et super totam
terram ros plueret, et siccitas esset in vellere.</p>
<p> 2. Quaeret fortasse aliquis utrum quasi incredulus
esse videatur, qui frequentibus jam fuerat indiciis
informatus. Absit. Non enim ille ambiguus erat, sed
nimirum futura mysteria praevidebat. Quae etiam
providus diligentissime explorabat, ut amplius crederet
et mysterium, dum intellexisset oraculum.</p>
<p> 3. Quid ergo vellus complutum, et area sicca, et
postea compluta <emph>494</emph> area sicco vellere significat,
nisi quod primo una gens Hebraeorum habebat gratiae
<pb n="0382D"/>
mysterium, totus orbis vacuus erat, nunc autem in
manifestatione Christi totus habet hoc orbis, illa
vacua est? Area enim illa totum orbem terrarum
significat.</p>
<p> 4. Denique quando totus orbis infructuoso cultu
gentilis superstitionis arebat, tunc erat ros ille coelestis
<pb n="0383A"/>
visitationis in vellere, id est, in Judaea. Postea
vero quam oves, quae perierunt domus Israel, quae
sub figura velleris demonstrabantur, fontem aquae
vivae negaverunt, ros fidei exaruit in pectoribus
Judaeorum, gratiamque suam imber ille divinus in
corda gentium derivavit; inde est, quod nunc fidei
rore totus orbis humescit, Judaei vero prophetis et
omnibus charismatibus caruerunt.</p>
<p> 5. Nec mirum si perfidiae subeunt siccitatem, quos
Dominus prophetici imbris ubertate privavit, dicens: <hi>Mandabo nubibus desuper, ne pluant super eam imbrem <note>(Isai. V)</note>
            </hi>.
Idcirco autem illam gentem velleris nomine
significavit, vel quia spolianda esset doctrinae auctoritate,
sicut ovis vellere, vel quia inobauditam eamdem
pluviam detinebat, quam nolebat praeputio
<pb n="0383B"/>
praedicari, id est, incircumcisis gentibus revelari.</p>
</div2>

<div2>
          <head>CAPUT V. <hi>De praelio Gedeon cum trecentis.</hi> </head>
<p> 1. Post hanc diligentissimam mysterii explanationem,
cum jam contra Madianitas Gedeon dimicare
contenderet, et exercitus multitudinem ad bella
produceret, divina illa admonitione praeceptum est
ut ad fluvium veniens, omnes quos flexis genibus
aquas haurire conspiceret a bellorum conflictu removeret.
Actumque est, <emph>495</emph> ut trecenti viri tantummodo,
qui stantes aquas manibus hauserant,
remanerent.</p>
<p> 2. Cum his Gedeon ad praelium pergit, eosque non
armis, sed tubis, lampadibus et lagenis armavit.
Nam, sicut illic scriptum est, accensas lampades
<pb n="0383C"/>
miserunt intra lagunculas, et tubas in dextera,
lagenas autem in sinistra tenuerunt, et ad hostes
suos cominus venientes cecinerunt tubis, confregerunt
lagunculas, lampades apparuerunt, et hinc
tubarum sonitu, illinc lampadarum coruscatione
territi hostes in fugam versi sunt.</p>
<p> 3. Quid hoc est, quod tale bellum per prophetam
ad medium adducitur <note>(Isai. IX)</note>? An indicare nobis
propheta studuit quod adventum Redemptoris nostri
contra diabolum illa sub Gedeone duce pugnae
victoria designavit? Talia illic nimirum acta sunt,
quae quanto magis usum pugnandi transeunt, tanto
amplius a prophetandi mysterio non recedunt.</p>
<p>4. Quis enim unquam cum lagenis et lampadibus
ad praelium venit? Quis contra arma veniens, arma
<pb n="0383D"/>
deseruit? Ridicula nobis haec profecto fuerant, si
<pb n="0384A"/>
terribilia hostibus non fuissent. Sed victoria ista
attestante, didicimus ne parva haec quae acta sunt
perpendamus. Gedeon itaque ad praelium veniens
Redemptoris nostri signat adventum, de quo scriptum
est: <hi>Tollite portas, principes, vestras, et elevamini
portae aeternales, et introibit rex gloriae. Quis est iste
rex gloriae? Dominus fortis et potens, Dominus potens
in praelio <note>(Psalm. XXIII)</note>
            </hi>.</p>
<p>5. Hunc Redemptorem nostrum non solum opere,
sed etiam nomine prophetavit. <hi>Gedeon</hi> namque interpretatur <hi>circuiens in utero.</hi> 
 Dominus enim noster
per majestatis potentiam omnia circumplectitur, et
tamen per dispensationis gratiam intra uterum Virginis
venit. <emph>496</emph> Quid est ergo circuiens in utero,
nisi quia omnipotens Deus Christus intra uterum fuit
<pb n="0384B"/>
per infirmitatis substantiam, et extra mundum per
potentiam majestatis? Madian vero interpretatur <hi>de
judicio.</hi> </p>
<p> 6. Ut enim hostes ejus repellendi destruendique
essent, non de vitio repellentis, sed de judicio juste
judicantis fuit. Et idcirco de judicio vocantur qui
alieni a gratia Redemptoris justae damnationis meritum
etiam in vocabulum nominis trahunt. Contra
hos Gedeon cum trecentis pergit ad praelium.</p>
<p>7. Solet in centenario numero plenitudo perfectionis
intelligi. Quid ergo per ter ductum centenarium
numerum designatur, nisi perfecta cognitio Trinitatis?
Cum his quippe Dominus noster adversarios
fidei destruit, cum his ad praedicationis bella descendit,
qui possunt divina cognoscere, qui sciunt de
<pb n="0384C"/>
Trinitate, quae Deus est, perfecte sentire.</p>
<p> 8. Notandum vero est quia iste trecentorum numerus
in <hi>T</hi> littera continetur, quae crucis speciem
tenet. Cui si super transversam lineam id, quod in
cruce eminet, adderetur, non jam crucis species, sed
ipsa crux esset. Quia ergo iste trecentorum numerus
in tau <hi>T</hi> littera continetur, et per <hi>tau</hi> litteram, sicut
diximus, species crucis ostenditur, non immerito in
his trecentis Gedeonem sequentibus illi designati
sunt quibus dictum est: <hi>Si quis vult post me venire,
abneget semetipsum, et tollat crucem suam, et sequatur
me <note>(Matth. XVI; Marc. VIII)</note>
            </hi>.</p>
<p>9. Qui sequentes Dominum tanto verius crucem
tollunt, quanto acrius sese edomant, et erga proximos
suos charitatis compassione cruciantur. Unde per
<pb n="0384D"/>
Ezechielem prophetam dicitur: <hi>Signa</hi> tau <hi>super
<pb n="0385A"/>
frontes virorum gementium et dolentium <note>(Ezech. IX)</note>
            </hi>. Vel
certe in his trecentis qui in <hi>tau</hi> littera continentur
hoc exprimitur, quod ferrum hostium crucis ligno
superetur. Ducti itaque sunt ad fluvium, ut aquas
biberent, et qui aquas flexis genibus hauserunt, a
bellica intentione remoti sunt.</p>
<p> 10. Aquis namque doctrina sapientiae, stante
autem genu, recta operatio <emph>497</emph> designatur. Qui
ergo, dum aquas bibunt, genuflexisse perhibentur,
ab illorum certamine prohibiti recesserunt. Hi sunt
qui doctrinam cum operibus rectis non hauriunt.
Qui vero doctrinae fluenta ita hauriunt, ut nequaquam
in pravis operibus carnaliter inflectantur, hi
Christo duce contra hostes fidei ad praelium pergunt.</p>
<p>11. Vadunt ergo cum tubis, cum lampadibus,
<pb n="0385B"/>
cum lagenis; atque iste fuit, ut diximus, ordo praeliandi.
Cecinerunt tubis, intra lagenas autem sunt
missae lampades; confractis vero lagenis, lampades
ostensae sunt; quarum coruscante luce hostes territi,
in fugam vertuntur. Designatur itaque in tubis
clamor, in lampadibus claritas miraculorum, in lagenis
fragilitas corporum.</p>
<p> 12. Tales quippe secum dux noster ad praedicationis
praelium duxit, qui, despecta salute corporum,
hostes suos moriendo prosternunt, eorumque
gladios non armis, sed patientia superant. Armati
enim venerunt sub duce suo ad praelium martyres
nostri, sed tubis, sed lagenis, sed lampadibus. Qui
sonuerunt tubis, dum praedicant; confregerunt lagenas,
<pb n="0385C"/>
dum solvenda in passione sua corpora hostium
gladiis opponunt.</p>
<p>13. Resplenduerunt lampadibus, dum post solutionem
corporum miraculis coruscarunt. Moxque
hostes in fugam versi sunt, quia dum mortuorum
martyrum corpora miraculis coruscare conspiciunt,
luce veritatis fracti, quod impugnaverunt, crediderunt.
Cecinerunt ergo tubis, ut lagenae frangerentur.
Lagenae fractae sunt, ut lampades apparerent. Apparuerunt
lampades, ut hostes in fugam verterentur.</p>
<p>14. Id est, praedicaverunt martyres, donec eorum
corpora in morte solverentur; corpora eorum in
morte soluta sunt, ut miraculis coruscarent. Coruscaverunt
miraculis, ut hostes suos ex divina luce <emph>498</emph> 
 prosternerent. Et notandum quod steterunt
<pb n="0385D"/>
hostes ante lagenas; fugerunt ante lampades, quia
<pb n="0386A"/>
nimirum persecutores sanctae fidei praedicatoribus
adhuc in corpore positis restiterunt.</p>
<p> 15. Post solutionem vero corporum apparentibus
miraculis in fugam versi sunt, quia pavore conterriti,
a persecutione cessaverunt. Intuendum est etiam
id quod illic scriptum est, quia in dextera tubas,
lagenas autem in sinistra tenuerunt. Pro dextro enim
habere dicimus quidquid pro magno pensamus; pro
sinistro vero, quod pro nihilo ducimus.</p>
<p>16. Bene ergo illic scriptum est quod in dextera
tubas et in sinistra lagenas tenuerunt, quia Christi
martyres pro magno habent praedicationis gratiam;
corporum vero utilitatem pro minimo; quisquis enim
corporis utilitatem plus facit quam gratiam praedicationis,
in sinistra tubam atque in dextera lagenam
<pb n="0386B"/>
tenet. Si enim priori loco gratia praedicationis attenditur,
et posteriori utilitas corporis, certum est quia
in dextris tubae, et in sinistris lagenae tenentur.
</p>
        </div2>

<div2>
          <head>CAPUT VI. <hi>De Abimelech.</hi> </head>
<p> 1. Moritur Gedeon, et reliquit septuaginta filios,
et unum nomine Abimelech, natum ex concubina,
qui conduxit sibi viros vagos, et abierunt post illum,
et intravit in domum patris sui, et occidit fratres
suos septuaginta viros super lapidem unum, et remansit
Joathan minor, quoniam absconsus erat, etc.
Hoc factum, si nihil propheticum indicaret, quid
opus erat, ut magnopere praescriberetur utrum Gedeon
septuaginta filios et multas uxores habuisset,
sed et concubinam, de qua unum et malum suscepisset?</p>
<p>
            <pb n="0386C"/> <emph>499</emph> 2. Quod cum turpe factum sit, tunc etiam
turpius esset si haec posteris ad exemplum in divinis
libris scripta viderentur, nisi magnae alicujus rei
imaginem earum rerum gesta per typos et figuras
ostenderent. Gedeon igitur, ut superius dictum est,
typum Domini tenebat, plurimae uxores ejus multae
sunt nationes, quae per fidem Christo adhaeserunt.
Septuaginta vero filii ejus septuaginta linguae sunt
in hoc mundo diffusae, in quibus sibi per fidem Dominus
filios generaturus erat.</p>
<p>3. Concubinam hoc in loco Synagogam vocat.
Quae in novissimis temporibus Antichristo est creditura,
de qua Joannes apostolus in Apocalypsi ait: <hi>Qui dicunt se Judaeos esse, et non sunt, sed sunt Synagoga
<pb n="0386D"/>
Satanae 
 <note>(Apoc. II, 9)</note>
            </hi>. De qua ultimis temporibus
<pb n="0387A"/>
nequissimus filius, id est, Antichristus est
generandus. Eritque filius ancillae, id est, Synagogae
illius peccatricis, quia qui peccatum, inquit,
facit, servus est peccati.</p>
<p>4. Hic, inquam, congregatis sibi impiis, sicut
Abimelech fecit, regnum improbe usurpavit; interfectisque
nobilibus filiis, id est, his qui, ex diversis
nationibus et linguis, in Christum credentes, a Deo
sunt generati, inducturus est persecutionem, ut
pene sanctos omnes interficiat. Sed super septuaginta,
inquit, fuit junior filius ex nobili matrimonio,
qui se absconderat. Hic, inquit, ascendit in
verticem montis Garizim, et exclamavit voce magna
ad populum Sichimorum, componens eis parabolam.</p>
<p>5. Hic ergo junior filius, qui fugit, ut gladium
<pb n="0387B"/>
inimici evaderet, figura est residui populi Israel,
praedicante Elia, extremis temporibus credituri, et
Antichristi gladium evasuri. Ascendit, inquit, iste
in verticem montis Garizim. Sed cur montem ascendit?
Quia nec prophetare, nec persecutionem Antichristi
quisquam evadere potest, nisi quis prius in
montem benedictionis, id est, in sublimitatem fidei
ac virtutum ascenderit. Hic est enim mons Garizim,
qui a Moyse in benedictionem deputatur <note>(Deut. XXIX)</note>.</p>
<p>6. Itaque cum ascendisset, elevata voce clamavit
et dixit: <hi>Audite me, viri Sichem.</hi> lerunt ligna, ut
ungerent super se regem, dixeruntque olivae: <hi>Impera
nobis.</hi> Quae respondit: <hi>Nunquid possum amittere
pinguedinem meam, qua dii utuntur et homines,
et venire, ut inter ligna promovear?</hi> Dixeruntque ligna
<pb n="0387C"/> <emph>500</emph> 
 ad arborem ficum: <hi>Veni, et super nos accipe
regnum.</hi> Quae respondit eis: <hi>Nunquid possum relinquere
dulcedinem meam, fructusque suavissimos, et
ire, ut inter caetera ligna promovear?</hi> Locuta sunt
quoque ligna ad vitem: <hi>Veni et impera nobis.</hi> Quae
respondit: <hi>Nunquid possum deserere vinum meum,
quod laetificat Deum et homines, et inter caetera ligna
promoveri?</hi> </p>
<p>7. Cum ergo repudiata fuissent ligna silvae ab
oliva, et ficu, et vite, venerunt ad rhamnum, ut
eum sibi facerent regem. Sed prius videamus, cur
oliva, ficus et vitis super ligna regnare noluerunt.
Ligna quippe silvae intelligimus homines esse vagos,
et vanos, aeterno incendio praeparatos. His ergo merito
noluit nec oliva, nec ficus regnare, nec vitis,
<pb n="0387D"/>
quia non merebantur. Oliva enim gratiam Spiritus
<pb n="0388A"/>
sancti, et unctionem pacis significat. Fieus autem
sacrae legis imaginem tenet, sicut in Evangelio scriptum
est: <hi>Quidam paterfamilias plantavit vineam, et
in vinea sua plantavit ficum.</hi> </p>
<p>8. Quis paterfamilias, nisi Deus, qui familiae suae,
id est, omnium credentium pater est? Plantavit
ergo vineam, id est, populum, quia vineam ex
Aegypto transtulit. Et utique populum, non vineam
ex Aegypto transtulerat. In hac vinea plantavit ficum,
hoc est, in populo suo posuit legem. Quae lex
primitivum populum, sicut ficus grossos aridos et
inutiles dejecit in terram, et postea alios fructus
generavit, id est, populum Christianum, quem ad
debitam evangelicae disciplinae maturitatem et suavissimam
pinguedinem Christi cum gloria et honore
<pb n="0388B"/>
perduxit.</p>
<p> 9. Sed vitis noluit regnare eis. Vitem autem Salvatoris
nostri typum habere manifestum est, sicut
ipse in Evangelio ait: <hi>Ego sum vitis vera <note>(Joan. XV)</note>
            </hi>.
Igitur qui jam in reprobum sensum, sicut Apostolus
dixit <note>(Rom. I)</note>, futurus erat populus ille, qui Antichristo
est serviturus, quem ligna silvae appellat, et
necesse est ut credat mendacio, id est, Antichristo,
qui veritati Christo noluit credere, ideo et a regno
vitis, id est, Christi, et ab oliva, id est, Spiritus
sancti gratia, et a ficu, id est, divinae legis dulcedine
reprobatus, venit ad rhamnum. <emph>501</emph>
          </p>
<p>10. Rhamnus enim genus rubi est, quam
vulgo senticem ursinam appellant, asperum nimis
et spinosum, per quod merito typus Antichristi significatur,
<pb n="0388C"/>
qui omni asperitate et feritate humanum
genus est vastaturus. Sed exiet, inquit, ignis de
rhamno, id est, iniquitas de Antichristo, et omnes
qui in eo confident cum ipso pariter devorabit.</p>
</div2>

<div2>
          <head>CAPUT VII. <hi>De Jephte et filia.</hi> </head>
<p> 1. Adjecerunt deinde filii Israel deservire Baalim
et diis alienis, tradunturque in manus filiorum Ammon.
Tunc Jephte Galaadites, fugiens a facie fratrum
suorum, constituitur in principem ob pugnam filiorum
Ammon; qui rediens post triumphum, immolavit
filiam, quae sibi post victoriam prima occurrerat;
sic enim votum spoponderat, ut quidquid sibi revertenti
primum occurreret, Domino immolaret.</p>
<p>2. Quis ergo in Jephte praenuntiabitur, nisi Dominus
<pb n="0388D"/>
Jesus Christus, et Salvator noster, qui a facie
<pb n="0389A"/>
fratrum suorum, id est, Judaeorum abscedens, in
gentibus principatum accepit? Qui omnia humanae
salutis sacramenta, tanquam juratus, explevit, et
quasi filiam, ita carnem propriam pro salute Israelis
Domino obtulit. <emph>502</emph>
          </p>
<p>3. Jurasse enim Patrem, ac vovisse Unigenitum
legimus, Psalmista dicente: <hi>Sicut juravit Domino,
votum vovit Deo Jacob <note>(Psalm. CXXXI)</note>
            </hi>, scilicet
ut sacramentum religionis in carnis suae passione
pro salute generis humani expleret. Haec ergo secundum
historiam gestorum ita per Christum acta sunt,
ut videantur pro religione, quam juraverat, esse
completa. Post mortem Jephte, traditur Israel in
manus Allophylorum, nasciturque Samson, qui liberat
Israel.
</p>
        </div2>

<div2>
          <head>CAPUT VIII. <hi>De Samson.</hi> </head>

<pb n="0389B"/>
<p>1. Samson autem, quondam Domini Nazaraeus,
habet quiddam in typo gestum Christi. Primum
quod ab angelo nativitas ejus annuntiatur; deinde
quoniam Nazaraeus dicitur, et ipse liberat Israel de
hostibus; postremo quod templum illorum subvertit,
et perierunt multa millia hominum qui illum
illuserant.</p>
<p> 2. Nativitas ista Samson, quae per angelum annuntiatur,
similitudinem habet primum prophetarum,
qui nativitatem Domini secundum carnem annuntiaverunt;
deinceps angeli etiam qui ad Mariam loquitur,
dicens: <hi>Maria, invenisti gratiam ante conspectum
Domini, et accipies in utero, et paries filium,
<pb n="0389C"/>
et vocabitur nomen ejus Jesus; hic enim salvum
faciet populum suum a peccatis eorum <note>(Luc. I, 30)</note>
            </hi>.</p>
<p> 3. <hi>Samson</hi> autem interpretatur <hi>sol ipsorum,</hi> eorum
scilicet quibus lucet, non omnium, sicuti est
oriens super bonos et malos sol, sed quorumdam.
Sed quia et Redemptor noster sol appellatur, audi
ipsum Dominum Jesum per prophetam eo nomine
vocitari: <hi>Orietur vobis sol justitiae, et sanitas in pennis
ejus <note>(Malach. IV, 2)</note>
            </hi>. Vere enim hic sol justitiae
est, qui omnium credentium mentes coelesti lumine
clarificat.</p>
<p> 4. Hic vere Nazaraeus, et sanctus Dei, in cujus
similitudinem ille Nazaraeus est nuncupatus. Iste
ergo cum tenderet ad ministerium nuptiarum, leo
rugiens occurrit ei. Sed quis primus erat <emph>503</emph> in
<pb n="0389D"/>
Samson obvium leonem necans, cum petendae uxoris
causa ad alienigenas tenderet, nisi Christus, qui
Ecclesiam vocaturus ex gentibus, vincens diabolum,
dicit: <hi>Gaudete, quia ego vici mundum?</hi> </p>
<p> 5. Quid sibi vult ex ore leonis occisi favus extractus,
nisi quia, ut conspicimus, reges ipsi regni terreni,
<pb n="0390A"/>
qui adversus Christum ante fremuerunt, nunc
jam, perempta feritate, dulcedini evangelicae praedicandae
etiam munimenta praebent? Illud etiam, quod
in semetipso Samson expressit, quod paucos quidem,
dum viveret, interimit; destructo autem templo,
hostes innumeros, cum moreretur, occidit.</p>
<p>6. Quia nimirum Dominus ab elatione infidelitatis
paucos, cum viveret, plures vero, cum templum sui
corporis solveretur, exstinxit, atque elatos ex gentibus,
quos vivendo sustinuit, simul omnes moriendo
prostravit. Jam vero reliqua ejus, quod ei mulier
subdola caput raserit, et Allophylis illudendum tradiderit,
quod captivatus, quod caecatus, quod ad molam
deputatus est; in his non Christus, sed illi figurantur,
qui solo tantummodo in Ecclesia Christi nomine
<pb n="0390B"/>
gloriantur, et malis actibus jugiter implicantur.</p>
<p>7. Vir enim in nobis sensus rationalis intelligitur.
Caro autem quasi in typo mulieris accipitur. Si enim
mulieri, id est, carni nostrae, blandiente libidine,
vel aliis operibus, consenserimus, gratia spiritus,
quae Nazaraei crine significatur, nudati spoliamur
atque decipimur.</p>
<p> 8. Ita enim superbis et peccatoribus, violata Christi
gratia, sicut Samson incisa coma, diabolus illudit.
Sed quid est quod Samson ille ab Allophylis captus,
postquam oculos perdidit, ad molam deputatus est?
Quia nimirum maligni spiritus, postquam tentationum
stimulis intus aciem contemplationis offodiunt,
foris hominem in circuitum laborum mittunt.</p>
<p>
            <pb n="0390C"/>
          </p>
<p>9. Quod si aliquando idem homo agendo poenitentiam
redeat, illi velut coma reducitur, id est, gratia
reflorescente, reparatur ad virtutem; deinde cupiditatis
ac luxuriae subversis columnis, victores hostes <emph>504</emph> 
 dejicit, et reparato certamine in finem fortissime
de daemonibus triumphabit.
</p>
        </div2>

<div2>
          <head>CAPUT IX. <hi>De Ruth.</hi> </head>

<p>1. Videamus nunc et Ruth. Habet enim ista typum
Ecclesiae. Primum, quod alienigena est ex populo
gentili, quae, relicta patria, et omnibus quae illic
erant, vadit in terram Israel. Et, cum prohiberet eam
socrus sua pergere secum, perseverabat, dicens: <hi>Quocunque perrexeris, pergam; populus tuus, populus
meus, et Deus tuus, Deus meus; quae te morientem
<pb n="0390D"/>
terra susceperit, in ea moriar.</hi> </p>
<p>2. Quae vox sine dubio typum in illa fuisse Ecclesiae
manifestat. Sic enim Ecclesia ex gentibus ad
Dominum convocata, relicta patria sua, quod est
idololatria, et omissa universa conversatione terrena,
profitetur Dominum Deum suum esse, in quem sancti
<pb n="0391A"/>
crediderunt, et illuc se ituram, ubi caro Christi
post passionem ascendit, et ob ejus nomen in hoc
saeculo pati usque ad mortem, et cum sanctorum
populo, patriarchis scilicet, et prophetis consociandam;
de quorum societate, quod sanctis ex stirpe
Abrahae venientibus consociaretur, Moyses in Cantico
ostendit, dicens: <hi>Laetamini, gentes, cum plebe ejus,</hi> 
id est, qui ex gentibus istis credituri, cum illis qui
primi electi sunt aeterna laetitia exsultate.</p>
<p>3. Ingressa autem Ruth cum socru sua in terram
Israel, ob merita obsequiorum suorum providetur,
ut homini conjungeretur ex Abrahae stirpe venienti.
Et primum quidem huic quem ipsa propinquum magis
esse credebat, qui negat se posse illi nubere. Et,
recedente illo, per testimonium decem majorum
<pb n="0391B"/>
Booz illi conjungitur, et ab ipsis decem senioribus
viris benedicitur.</p>
<p>4. Sed quod prius ille cognatus confitetur se eidem
nubere non posse, hoc loco Joannis Baptistae figuram
ostendi aestimamus, qui cum ipse a populo Israel
Christus putaretur et interrogaretur quis esset,
non negavit, sed confessus est, dicens <hi>Christum se non
esse.</hi> Et perseverantibus his qui missi erant, et inquirentibus
quis esset, respondit: <hi>Ego sum vox clamantis
in deserto <note>(Isai XL; Matth. III; Luc. III; Joan.
I; III)</note>
            </hi>, et novissime confitetur ipse de Domino, dicens: <hi>Qui habet sponsam,</hi> 
 <emph>505</emph> <hi>sponsus est.</hi> Se autem
amicum sponsi manifestat, cum adjecit: <hi>Amicus autem
sponsi est, qui stat, et audit eum, et laetatur propter
vocem sponsi.</hi> </p>
<p>
            <pb n="0391C"/>
          </p>
<p>5. Hunc ergo Christum existimabant, quia Christum
<pb n="0392A"/>
in die visitationis suae venisse non intelligebant
esse Ecclesiae sponsum, qui propheticis esset vocibus
ante promissus. Sed sicut ille propinquus negavit,
et postea Ruth jungitur Booz, ita Christus, qui vere
sponsus Ecclesiae est, quem omnium prophetarum
oracula cecinerant, dignatus est Ecclesiam assumere,
et ex omnibus gentibus per totum orbem terrarum
Deo Patri innumeros populos offerre.</p>
<p> 6. Quod vero excalceat se cognatus ille, veterum
consuetudo erat ut si sponsa sponsum repudiare vellet,
discalcearetur ille, ut hoc esset signum repudii.
Proinde excalceari jubetur, ne ad Ecclesiam quasi
sponsus calceatus accederet; hoc enim Christo servabatur,
qui sponsus erat verus. Decem autem majorum
natu benedictio hoc ostendit, in nomine Domini
<pb n="0392B"/>
Jesu omnes esse gentes salvandas ac benedicendas.</p>
<p> 7. Iota enim apud Graecos decem significat, quae
prima littera nomen Domini Jesu summam perscribit.
Quae res, ut diximus, omnes gentes per ipsum
salvandas esse ac benedicendas demonstrat. Ne dubitet
ergo quisquam haec, ut dicta sunt, credere,
cum videat universa et ab initio figuris antecedentibus
praecucurrisse, et per adventum Domini manifeste
adimpleta sic esse; et quae supersunt, hoc modo
perficienda in veritate, consonantibus omnibus et
vocibus et figuris sanctarum Scripturarum, quae adimplebit
is qui pollicitus est per Filium suum Jesum
Christum Dominum regem et Salvatorem nostrum,
cum quo est illi honor et gloria in saecula saeculorum.
<pb n="0392C"/>
Amen.</p>
</div2>
      </div1>

<div1>
        <head>IN REGUM PRIMUM.</head>

<pb n="0391"/>
<emph>506</emph> 

<div2>
          <head>CAPUT PRIMUM. <hi>De nativitate Samuelis.</hi> </head>

<pb n="0391C"/>
<p> 1. Post librum Judicum sequitur Regum. Et aspice
tempora, primo Judicum, postea Regum, sicut
erit primo judicium, postea regnum; in his autem
Regum libris multis et variis modis sacramenta Christi
et Ecclesiae revelantur.</p>
<p>
            <pb n="0391D"/> 2. Nam ab ipso exordio regum commutatum sacerdotium
in Samuelem, reprobato Heli, et commutatum
regnum in David, reprobato Saule, exclamat
praenuntiari novum sacerdotium, novumque regnum,
reprobato veteri, quod umbra erat futuri, in Domino
Jesu Christo venturi.</p>
<p> 3. Nonne ipse David, cum panes propositionis
manducavit, quos non licebat manducare nisi solis
sacerdotibus, in una persona utrumque futurum, id
est, in uno Jesu Christo regnum et sacerdotium figuravit?
<pb n="0392C"/>
Itaque ipsa Samuelis sacerdotis successio novum,
ut praedictum est, sempiternumque sacerdotium
praefigurabat, qui est Jesus Christus, Heli sacerdote
reprobato, id est, Judaico sacerdotio abjecto.</p>
<p> 4. Mater quoque ipsa Samuelis, quae prius fuit
sterilis, et posteriori fecunditate laetata est, cujus
<pb n="0392D"/>
etiam nomen, id est, Anna, <emph>507</emph> <hi>gratia ejus</hi> interpretatur,
ipsam religionem Christianam, ipsam postremo
Dei gratiam significat, quia nobis Christus
oritur; ipsam quoque Ecclesiam, quae olim sterilis,
nunc fecunda in Dei laude laetatur.</p>
<p>5. Quae nihil aliud in cantico suo prophetare videtur,
nisi mutationem Veteris Testamenti, vel sacerdotii
in Novum Testamentum, vel sacerdotium, qui
est Christus; nisi forte quis dicat nihil Annam prophetasse,
sed Deum tantummodo propter filium impetratum
exsultante praedicatione laudasse.</p>
<p>
            <pb n="0393A"/> 6. Quid ergo sibi vult quod ait: <hi>Arcum potentium
fecit infirmum, et infirmi accincti sunt virtute, pleni
panibus minorati sunt, et esurientes transierunt terram,
quia sterilis peperit septem, et fetosa in filiis infirmata
est?</hi> Numquid ipsa septem pepererat, quamvis sterilis
fuerit? Unicum habebat, quando ista dicebat. Sed
nec postea septem peperit, sive sex, quibus septimus
esset ipse Samuel, sed tres mares, et duas feminas.</p>
<p> 7. Deinde in illo populo, cum adhuc nemo regnaret,
quod in extremo posuit, <hi>dat virtutem regibus nostris,
et exaltavit cornu Christi sui,</hi> unde dicebat, si
non prophetabat? Dicat ergo Ecclesia Christi, civitas
regis magni, gratia plena, prole fecunda Dei, quod
tanto ante de se prophetatum per os hujus piae matris
<pb n="0393B"/>
agnoscit: <hi>Confirmatum est cor meum in Domino,
et exaltatum est cornu meum in Deo salutari meo.</hi> Interea
Samuel erat ministrans in templo Dei, accinctus
ephod.</p>
<p> 8. Porro filii Heli, divina sacrificia temerantes,
peccabant coram Domino, et deridebant per eos
multi sacrificium Dei. Unde et Heli sacerdos pro
eorum iniquitate damnatus est, quod eos peccantes
minus severa animadversione plectebat. Miserum
me! et quidem coercuit, et quidem corripuit, sed
lenitate et mansuetudine patris, non auctoritate et
severitate pontificis.</p>
<p>9. Qua sententia discant sacerdotes quomodo ipsi
propter peccata filiorum, id est, propter scelera populi
puniantur. Et quamvis sancti sint, culpa tamen
<pb n="0393C"/>
subditorum eisdem, si non coerceant, reputatur.
<emph>508</emph> </p>
        </div2>

<div2>
          <head>CAPUT II. <hi>De propheta ad Heli destinato.</hi> </head>

<p>1. Venit autem propheta Dei quidam ad Heli sacerdotem,
et dixit ei: <hi>Haec dicit Dominus: Numquid
non aperte revelatus sum domui patris tui, cum esset
in Aegypto, in domo Pharaonis, et elegi eum ex omnibus
tribubus Israel mihi in sacerdotem, ut ascenderet
ad altare meum, et adoleret mihi incensum, et portaret
ephod coram me, et dedi domui patris tui omnia de sacrificiis
filiorum Israel?</hi> </p>
<p>2. <hi>Quare calce abjecisti victimam meam, et munera
mea, quae praecepi ut offerrentur in templo, et magis
honorasti filios tuos quam ut comederetis primitias omnis
sacrificii Israel populi mei? Propterea ait Dominus
<pb n="0393D"/>
Deus Israel: Loquens locutus sum, ut domus tua et
domus patris tui ministraret in conspectu meo usque in
sempiternum.</hi> </p>
<p>3. <hi>Nunc autem dicit Dominus: Absit hoc a me; sed
quicunque glorificaverit me, glorificabo eum; qui autem
<pb n="0394A"/>
contemnunt me, erunt ignobiles. Ecce dies veniunt, et
praecidam brachium tuum, et brachium domus patris
tui, ut non sit senex in domo tua, et videbis Christum
aemulum tuum in templo in universis prosperis Israel.</hi> 
Quae prophetia de mutatione sacerdotii non est in
Samuele completa, sed adumbrata.</p>
<p> 4. Nam post Samuelem prophetam postea sacerdotes
fuerunt de genere Aaron, sicut Sadoch, et Abiathar,
regnante David, et alii deinceps, antequam
tempus veniret ex quo ista de sacrificio mutando per
Christum effici oportebat.</p>
<p>5. Nam cum diceret: <hi>Loquens locutus sum, ut domus
tua et domus patris tui ministraret in conspectu
meo usque in sempiternum. Nunc autem dicit Dominus:
Absit hoc a me, sed quicunque glorificaverit me,
<pb n="0394B"/>
glorificabo eum; qui autem contemnunt me, erunt ignobiles;</hi> 
ecce isti sunt dies qui praenuntiati sunt, jam
enim venerunt; nullus enim sacerdos est secundum
ordinem Aaron. <emph>509</emph> Nam et illud quod ibi sequitur: <hi>Suscitabo mihi sacerdotem fidelem,</hi> 
 de Christo,
Novi Testamenti vero sacerdote, dicitur.</p>
<p>6. Quod vero adjungitur: <hi>Et erit qui remanserit in
domo tua, veniet, ut oretur pro eo,</hi> non proprie dicitur
de domo hujus Heli, sed illius Aaron, de quo usque
ad adventum Jesu Christi homines remanserunt. De
quo genere etiam hucusque non desunt qui veniant
et convertantur. De quibus alius propheta dixit: <hi>Reliquiae salvae fient 
 <note>(Isai. X)</note>
            </hi>. Unde et Apostolus: <hi>Sic ergo,</hi> 
 inquit, <hi>et in hoc tempore reliquiae secundum
electionem gratiae salvae sunt <note>(Rom. IX)</note>
            </hi>; de talibus
<pb n="0394C"/>
enim residuis bene intelligitur esse quod dictum est: <hi>Qui remanserit in domo tua veniet, ut oretur pro eo.</hi> 
Profecto qui crediderit in Christo, sicut temporibus
apostolorum ex ipsa gente plurimi venerunt, et crediderunt.</p>
<p>7. Neque nunc desunt qui, licet rarissimi, tamen
credant, ut impleatur in his quod hic homo Dei locutus
est. Quod vero continuo secutus adjungit: <hi>Et
offerat nummum argenteum, et tortam panis,</hi> quid per
nummum argenteum, nisi oris confessio designatur,
quae fit credentibus ad salutem? Argentum enim pro
eloquio poni solet, Psalmista testante, ubi canitur: <hi>Eloquia Domini eloquia casta, argentum igne examinatum,
probatum terrae, purgatum septuplum 
 <note>(Psalm.
XI)</note>
            </hi>.</p>
<p>
            <pb n="0394D"/>
          </p>
<p>8. Sed quod dicit iste qui venit: <hi>Dimitte me, obsecro,
ad unam partem sacerdotalem, ut comedam buccellam
panis;</hi> sacerdotalem partem corpus Christi,
id est, Ecclesiam dicit. Cujus plebis ille sacerdos
est, mediator Dei et hominum, homo Christus Jesus.
<pb n="0395A"/>
Cui plebi dicit apostolus Petrus: <hi>Plebs sancta, regale
sacerdotium <note>(I Petr. II)</note>
            </hi>; in hac parte sacerdotali
postulat comedere buccellam panis.</p>
<p>9. Quibus verbis ipsum sacrificium Christianorum
eleganter expressum est, de quo dicit sacerdos ipse: <hi>Panis quem ego dabo caro mea est pro mundi vita;</hi> 
ipsum quippe sacrificium non secundum ordinem
Aaron, sed secundum ordinem Melchisedech.
<emph>510</emph> </p>
        </div2>

<div2>
          <head>CAPUT III. <hi>De arcae captivitate.</hi> </head>
<p> 1. Igitur posteaquam haec in figura mutationis Veteris
Testamenti a propheta illo pronuntiata sunt ad
Heli, offendente Dominum Israel, instruxerunt aciem
Philistaei contra eos. Tollunt Israelitae arcam ad tuitionem
suam. Capta est ab hostibus arca, nec solum
<pb n="0395B"/>
ipsi victi sunt, et in fugam versi, imo etiam magna
strages facta est occisorum.</p>
<p>2. Nonnihil tamen futurorum significat res gesta
haec. Prophetice enim arca illa ab alienigenis capta
indicabat Testamentum Dei transiturum ad gentes.
Quando enim nuntiatum est Heli sacerdoti captam
fuisse arcam Domini, cecidit de sella, et mortuus
est. Transeunte arca Domini ad gentes, periit, atque
interiit sacerdotium Judaeorum; duoque filii Heli
corruerunt, quorum unius uxor viduata, et mox in
partu mortua est propter eamdem perturbationem.</p>
<p>3. Quo evidenti signo praefiguratum est post exstinctum
sacerdotium Judaeorum carnalem interiisse
Synagogam, illi carnaliter adhaerentem, prostratoque
Heli de sella pontificis Judaeorum, sedem habere
<pb n="0395C"/>
vacuam, et gloriam sacerdotii regnique exstinctam.
Sed quid est quod dum posuissent Philistini arcam
Domini in templo Dagonis dei sui, intraverunt templum,
et invenerunt deum suum prostratum, atque
confractum caput ejus, duasque manus abscisas?</p>
<p>4. Statim enim ut Testamentum Domini pervenit
in gentibus, confestim idola, quae deceptum possidebant
orbem, destructa sunt, omnisque error simulacrorum
periit, praesentiam Dei forte non sustinens.
Nam in manibus Dagon praecisis, opus idololatriae
amputatum, et in capite ejus superbia diaboli
abscisa significabatur, a quo initium peccati fuit.</p>
<p>5. Quod vero in limine: ut certum scilicet praefinitumque
suae idololatriae finem agnosceret; limes
enim finem itineris significat. Etiam et illud ad
<pb n="0395D"/>
magnam pertinet aedificationem, et significationem <emph>511</emph> 
 in ipsa ruina Dagon dei sui, atque fractura,
quod dorsum illius solum invenerunt, fractis ejus
omnibus membris; dorsum quippe fugam significat;
quicunque enim fugiunt, persequentibus dorsum
dant.</p>
<p> 6. Unde et scriptum est de hostibus: <hi>Quoniam
pones eos dorsum <note>(Psalm. XX)</note>
            </hi>. Ubi sunt enim idola?
Perierunt; et si aliqua remanentia ab aliquibus absconduntur,
fugerunt. Quod autem percussi sunt in
posteriora hi qui arcam captivaverunt, haec poena
signum videtur, quia si qui susceperunt Testamentum
Dei, et posteriora vitae dilexerint, ex ipsis justissime
<pb n="0396A"/>
cruciabuntur, quae, sicut Apostolus ait, existimare
debent sicut stercora.</p>
<p> 7. Qui enim sic assumunt Testamentum divinum,
ut, in posteriora respicientes, veteri se vanitate non
exuant, similes sunt hostibus illis qui arcam Testamenti
captivam juxta idola sua posuerunt, et illa
quidem vetera etiam nolentibus cadunt, quia omnis
caro fenum, claritas hominis ut flos feni; aruit fenum,
flos cecidit <note>(Isai XL, 6; I Petr. I)</note>; arca autem
Domini manet in aeternum, secretum scilicet Testamentum,
regnum coelorum, ubi est aeternum Dei
verbum.</p>
<p>8. Vaccae autem illae Allophylorum arcam Dei gestantes
fugam sanctorum renuntiantium saeculo designaverunt,
qui nullum delicti jugum traxerunt. Nam
<pb n="0396B"/>
sicut illae pignorum affectibus a recto itinere minime
digressae sunt, ita sancti mundo renuntiantes, parentelae
obtentu non debent a bono proposito praepediri.</p>
<p> 9. Sicut enim nostra nobis non odienda est anima,
sed ejus carnales affectus odio debemus habere,
ita nec proximi odio a nobis habendi sunt, sed eorum
impedimenta, quibus a recto itinere nos impediunt,
sicut et Moyses ait: <hi>Qui dicunt patri suo et
matri: Nescio vos; et fratribus suis: Ignoro illos, et
nescierunt filios suos, hi Testamentum Dei et praecepta
ejus servaverunt. Judicia tua, Jacob, et legem tuam, o
Israel <note>(Deut. XXXIII)</note>
            </hi>. Ille enim scire Deum famularius
appetit, qui pro amore pietatis ejus nescire desiderat
quodcunque carnaliter scivit.
<emph>512</emph> </p>
        </div2>

<div2>
          <head>CAPUT IV. <hi>De sacrificio Samuelis, et lapide adjutorii.</hi> </head>

<pb n="0396C"/>
<p>1. Samuel autem post mortem Heli regebat Israel.
Congregato autem omni populo, exclamavit ad Dominum
pro Israel, et exaudivit eum. Et cum offerret
holocaustum, accedentibus alienigenis ad pugnam
contra populum Dei, intonuit super eos Dominus, et
confusi sunt, et offenderunt coram Israel, atque superati
sunt.</p>
<p>2. Tunc assumpsit Samuel lapidem unum, et posuit
eum inter Masphath et Siceleg; et, ut interpretes
Septuaginta transtulerunt, inter Masphath novam
et veterem, et vocavit nomen ejus <hi>Lapis adjutorii,</hi> et
dixit: <hi>Usque ad hunc auxiliatus est nobis Deus. Masphath</hi> 
interpretatur <hi>intentio.</hi> Lapis ille adjutorii medietas
est Salvatoris, per quem transeundum est a
<pb n="0396D"/>
Masphath vetere ad novam, id est, ab intentione quae
exspectabatur in carnali regno, quo erat beatitudo
falsa carnalis, ad intentionem quae per Novum Testamentum
exspectatur in regno coelorum, ubi est
beatitudo verissima spiritualis, qua quoniam nihil
est melius, hucusque auxiliatur Deus.</p>
<p>3. Iste Samuel, invocato nomine Domini, exauditus
est, et in tempore messis pluviam impetravit.
Pluvia enim in sanctis Scripturis verba sunt Evangelii,
sive legis, sicut et Moyses dicit: <hi>Exspectetur, sicut
pluvia, eloquium meum, et descendant, sicut ros, verba
mea <note>(Deut. XXXIII)</note>
            </hi>. Hanc igitur pluviam dedit mundo
Christus in tempore messis, id est, quando gentes
<pb n="0397A"/>
colligi oportebat, ut sicut frumentum horreis, sic
intra Ecclesiae sinum gentes congregarentur.
</p>
        </div2>

<div2>
          <head>CAPUT V. <hi>De unctione Saul.</hi> </head>

<p>1. Judicavit autem Samuel Israel omnibus diebus
vitae suae, fueruntque usque ad eum judices et principes
super Israel. Porro filii Samuel declinaverunt
post avaritiam, et accipiebant munera, et tam iniqui
judices exstiterunt, ut populus, nequaquam ferens,
regem sibi in similitudinem caeterarum gentium postularent. <emph>513</emph>
          </p>
<p>2. Quibus dedit Saul regem, ungiturque,
jubente Domino, prior a propheta in regnum, qui et
ipse quidem in id quod unctus est, imaginem Christi
portavit. Unde et beatus David et ipse Christus
<pb n="0397B"/>
nuncupatus ait ad eum qui se finxerat Saul occidisse: <hi>Quomodo non timuisti manum tuam injicere in Christum
Domini?</hi> </p>
<p> 3. Hinc est quod ab humero sursum Saul supereminebat
omnibus, quia caput nostrum sursum est
supra nos, quod est Christus; in id autem quod reprobatus
postea et rejectus est, succedente in regno
David, populi, ut praedictum est, Israel personam
gestavit. Qui populus regnum adeptum fuerat amissurus,
Christo Domino nostro per Novum Testamentum
non carnaliter, sed spiritualiter regnaturo.</p>
</div2>

<div2>
          <head>CAPUT VI. <hi>De jejunio indicto a Saule.</hi> </head>

<p>1. Iste autem Saul, dum pergeret dimicaturus adversus
Philisthaeum, indixit toto exercitui jejunium,
<pb n="0397C"/>
quousque reverterentur a praelio. Sed Jonatham
filius ejus videns super faciem agri mel, extendit
summitatem virgae, et intinxit in favum mellis, et
gustavit, et illuminati sunt oculi ejus, non utique ad
videndum illuminati, qui antea videbat, sed ad discernendum
quia vetita tetigerat. Tunc enim casus
ille, sicut et Adam, fecit illum attentum, reddiditque
confusum.</p>
<p>2. Quo facto admonemur omnes illecebras voluptatum
in saeculo debere contemnere, qui Deo nitimur
militare. Non enim potest contra Allophylos spirituales,
id est, adversus principes tenebrarum, viribus
animi concurrere, qui adhuc hujus mundi negligit
dulcedinem declinare; mel enim distillant labia meretricis,
quod est delectatio voluptatis carnalis, de
<pb n="0397D"/>
quo putatur juxta mysticos intellectus hunc gustasse
Jonatham, et sorte deprehensum, vix precibus populi
liberatum.
<emph>514</emph> </p>
        </div2>

<div2>
          <head>CAPUT VII. <hi>De Agag rege servato.</hi> </head>

<p>1. Iniit iterum Saul praelium adversus Amalech,
interfectisque cunctis hostibus, pepercit Agag regi,
nec voluit disperdere omnia juxta praeceptum Domini,
<pb n="0398A"/>
irasciturque ei Dominus. Veniens autem Samuel
sumpsit gladium, et in frustra concidit Agag.
Quando legunt quidam in Scripturis quod sancti nulli
hostium parcunt, efficiunturque crudeles, et humanum
sanguinem sitientes, dicunt quia et justi ita
percusserunt hostes, ut non relinqueretur ab his
qui salvus fieret; et non intelligunt in his verbis
adumbrari mysteria, et hoc magis nobis indicari, ut
pugnantes adversus vitia, nullum penitus ex his relinquere
debeamus, sed omnia interimere.</p>
<p>2. Nam si pepercerimus, reputabitur nobis in culpam,
sicut reputatum est Saul, qui vivum servavit
regem Agag. Quomodo enim quisque justos manebit,
si adhuc aliquid peccati in semetipso servaverit, sicut
Saul? At vero sancti in figura Samuelis ita saeviunt
<pb n="0398B"/>
super hostes suos, id est, super vitia peccatorum, ut
non permittant relinqui aliquod peccatum impunitum.
</p>
        </div2>

<div2>
          <head>CAPUT VIII. <hi>De abreptione Saulis a spiritu nequam.</hi> </head>
<p> 1. Igitur recedente a Saul Domino propter inobedientiam,
arreptus est maligno spiritu a Domino,
irruebatque in eo spiritus Domini malignus. Si Domini,
cur malus? si malus, cur Domini? Sed duobus
verbis comprehensa est haec sententia, et in Deo
potestas justa, et in diabolo voluntas injusta.</p>
<p> 2. Nam idem spiritus malus per nequissimam voluntatem,
et idem spiritus Domini per acceptam justissimam
potestatem; inde ergo <emph>515</emph> spiritus Domini
appellatus est diabolus propter ministerium,
<pb n="0398C"/>
quia omnibus etiam spiritibus malis bene utitur Deus,
vel ad damnationem quorumdam, vel ad emendationem,
vel ad probationem.</p>
<p> 3. Et quamvis malignitas a Domino non sit, potestas
tamen nisi a Deo non est, sicut et alibi dictum est.
Etiam sopor Domini, qui occupaverat milites ejusdem
Saul, cum David hastam et scyphum abstulisset a
capite dormientis; non quia sopor tunc in Domino
erat, ut ipse dormiret, sed quia ille sopor qui tunc
homines apprehenderat nutu Dei erat infusus, ne
David servi ejus in eo loco praesentia sentiretur.</p>
<p>4. Dicitur ergo spiritus Domini malus, hoc est,
minister Dei ad faciendum in Saul, quod eum pati
judex omnipotentissimus judicabat. Quoniam spiritus
ille voluntate qua malus erat non erat Dei; creatura
<pb n="0398D"/>
vero qua conditus erat, et potestas quam non sua sed
Domini omnium aequitate acceperat, Dei erat.
</p>
        </div2>

<div2>
          <head>CAPUT IX. <hi>De unctione David.</hi> </head>

<p>1. Itaque Saule propter inobedientiam reprobato,
mittit Dominus Samuel ad Isai, et sumpto cornu
olei, unxit in regem David. Sed videamus eumdem
David, quomodo prophetice Christum significaverit;
<pb n="0399A"/>
David enim interpretatur <hi>manu fortis,</hi> sive <hi>desiderabilis.</hi> 
Et quid fortius leone illo de tribu Juda, qui
vicit mundum? Et quid desiderabilius illo de quo
dicitur: <hi>Veniet desideratus cunctis gentibus <note>(Agg. II)</note>
            </hi>?</p>
<p> 2. Ungitur iste David in regem, futurum denuntians
per unctionem illam Christum: Christus enim
a chrismate appellatur. David ab officio pastorali
pecorum ad hominum regnum transfertur: nunc
autem David ipse Jesus ab ovibus Judaicae plebis
ablatus, in regnum gentium translatus est; in Judaica
enim plebe non est modo Christus, ablatus est
inde; nunc gentium greges pascit.</p>
<p> 3. Erat autem David in canticis musicis eruditus.
Diversorum enim <emph>516</emph> sonorum rationabilis moderatusque
concentus concordi varietate compactam
<pb n="0399B"/>
ordinate Ecclesiae insinuat unitatem. Quae variis modis
quotidie resonat, et suavitate mystica modulatur.</p>
<p>4. Iste adhuc puer in cithara suaviter, imo fortiter
canens, malignum spiritum, qui operabatur in Saule,
compescuit, non quod citharae illius tanta virtus erat,
sed quod figura crucis Christi, quae de ligno et extensione
nervorum mystice gerebatur, ipsaque passio,
quae cantabatur, jam tunc spiritus daemonis opprimebat.
Leonem quoque et ursum idem David
necavit, ursum videlicet diabolum, leonem Antichristum;
alterum hominibus latenter insidiantem,
alterum in posterum manifestissime saevientem.
</p>
        </div2>

<div2>
          <head>CAPUT X. <hi>De certamine David cum Goliath.</hi> </head>
<p>
            <pb n="0399C"/>
          </p>
<p>1. Iste David in praelio gigantem superavit, cum
adversus populum Dei alienigenae dimicarent. Provocavit
unus unum, Goliath David; provocavit superbia
humilitatem, provocavit diabolus Christum. Accepit
arma bellica sanctus David, ut adversus
Goliam procederet; haec arma per aetatem et parvam
staturam corporis portare non potuit, abjecit onerantia,
accepit quinque lapides de flumine, et posuit
in vase pastorali.</p>
<p> 2. His armatus processit, et vicit. Hoc quidem ille
David. Sed si mysteria perscrutemur, in David Christus
intelligitur. Qui, tempus revelationis Novi
Testamenti insinuandae et commendandae gratiae
praevidens, arma deposuit, quinque lapides tulit.
Deposuit ergo corporalia sacramenta legis, quae non
<pb n="0399D"/>
sunt imposita gentibus; deposuit quae non observamus,
sed tamen ad aliquam significationem praemissa
et posita intelligimus.</p>
<p>3. Denique haec arma deposuit, tanquam onera
sacramentorum veteris legis, et ipsam legem accepit.
Quinque enim lapides quinque libros Moysi significant.
Tulit ergo quinque illos lapides de flumine, id est,
de saeculo. Labitur enim mortale saeculum <emph>517</emph> et
<pb n="0400A"/>
praeterfluit quidquid venit in mundum. Erant enim
in flumine tanquam in populo illo primo lapides,
erant illic inutiles, et vacabant, nihil proderant,
transibant super fluvios. Sed quid fecit David, ut
lex ipsa utilis esset? Accepit gratiam. Lex enim sine
gratia impleri non potest: <hi>Plenitudo enim legis charitas <note>(Rom. XIII; Eph. IV)</note>
            </hi>.</p>
<p> 4. Quia ergo gratia facit impleri legem, significatur
gratia lacte. Hoc enim est in carne gratuitum,
ubi mater non queritur accipere, sed satagit dare;
hoc mater gratis dat, et contristatur si desit qui accipiat.
Quomodo ergo ostendit David legem sine gratia
operari non posse, nisi cum illos lapides quinque,
quibus significabatur lex, in libros quinque,
quos conjungere voluit gratiae, posuit vase pastorali,
<pb n="0400B"/>
quo lac mulgere consueverat?</p>
<p>5. His armatus, processit adversus Goliam superbum,
se jactantem, de se praesumentem. Tulit unum
lapidem, et dejecit diabolum, in fronte percussit, et
cecidit ex eo loco corporis ubi signum Christi non
habuit. Hoc quoque licet attendas, quinque lapides
posuit, unum misit.</p>
<p>6. Quinque libri lecti sunt, sed unitas vicit; <hi>plenitudo
enim legis charitas,</hi> ut ait Apostolus. Sufferentes
invicem in dilectione, studentes servare unitatem
spiritus in vinculo pacis. Deinde illo percusso
atque dejecto, gladium ejus abstulit, et deinde caput
illi abscidit.</p>
<p>7. Et hoc facit noster David. Dejicit diabolum de
suis, quando credunt maligni ejus, quos ille in manu
<pb n="0400C"/>
habebat, et de quibus caeteras animas trucidabat,
convertunt linguas suas contra diabolum, et sic Goliae
de gladio suo caput inciditur.
</p>
        </div2>

<div2>
          <head>CAPUT XI. <hi>De connubio Michol filiae Saul.</hi> </head>

<p>1. Interea victoria David animum Saul regis offendit,
indignantis quod sibi in mille, et David in decem
millia conclamantium publice gratulationis ora
insonarent; hinc invidia Saulis, et semen odiorum
adversus David. Quem dissimulator callidus, ut sine
insidiis suis posset offerre discrimini, statuit eum
Michol filiae suae <emph>518</emph> nuptiis alligari, si centum sibi
Allophylorum praeputia victor offerret.</p>
<p>2. Pro quibus centum, ducenta dedit, et unde creditus
est regio perire voto, inde auctus est gloriosiori
<pb n="0400D"/>
trophaeo. Ita et Judaei, dum contra voluntatem
Dei Christum interficere nituntur, per id salutem
gentium egerunt per quod crediderunt exstinguere.
Quod vero David alienigenarum praeputia attulit, et
ic denuo filiae Saul nuptiis haesit, significabat quod
Christus non prius Synagogam connubio suo sponderet,
nisi antea gloriosus in gentibus fieret.</p>
<p>3. Prius enim in nationibus resecavit carnis pollutionem,
<pb n="0401A"/>
et postea copulatus est Synagogae. Postquam
enim, sicut scriptum est, introierit plenitudo
gentium, tunc omnis Israel salvus fiet <note>(Rom. XI)</note>.
Dupla autem, id est, ducenta praeputia attulit, sive
pro Judaeis et gentibus acquisitis, sive quia major est
numerus acquisitionis populi gentium quam credentium
Judaeorum.
</p>
        </div2>

<div2>
          <head>CAPUT XII. <hi>De David repellente cithara spiritum.</hi> </head>

<p>1. Auxit deinde odium Saul adversus David in
tantum, ut rex ad medelam sui spiritus David de
more psallentem jaculo conaretur configere. Sed quid
est, quod dum Saulem spiritus adversus invaderet,
apprehensa David cithara, ejus vesaniam mitigabat?</p>
<p>
            <pb n="0401B"/>
          </p>
<p>2. Per Saulem enim Judaeorum elatio, per David
autem humilitas Christi significatur. Cum ergo Saul
ab immundo spiritu arripitur, David canente, ejus
vesania temperatur, quia cum sensus Judaeorum per
blasphemiam in furorem vertitur, dignum est ut ad
salutem mentes eorum quasi dulcedine citharae, locutionis
evangelicae tranquillitate revocentur.</p>
</div2>

<div2>
          <head>CAPUT XIII. <hi>De insidiis Saul contra David.</hi> </head>

<p>1. Mittit Saul custodes ad domum David, ut custodirent
eum, <emph>519</emph> et interficeretur. Abscessit autem
David nocte, et fugit, atque salvatus est. Cumque
venissent nuntii Saul, invenerunt statuam in lecto
David positam, et pellem pilosam caprarum ad caput
ejus. Audiamus ergo quid hoc significet, quod miserit
<pb n="0401C"/>
Saul ad custodiendam domum David, ut eum
interficeret. Hoc non ad crucem Domini, sed tamen
ad passionem ejus pertinet.</p>
<p>2. Crucifixus enim Christus, et mortuus, et sepultus
est. Erat ergo illa sepultura tanquam domus
ad quam custodiendam misit regnum Judaeorum,
quando custodes adhibiti sunt sepulcro Christi. Quomodo
ergo custodita est domus, si David figurabat
Christum, ut Christus interficeretur, dum non in
sepultura Christus, sed in cruce sit interfectus?</p>
<p>3. Refertur ergo hoc ad corpus Christi, quia interficere
Christum erat tollere nomen Christi. Neque
enim crederetur in Christum, si mendacium praevaleret
custodum, qui corrupti sunt ut dicerent quia
dormientibus nobis venerunt discipuli ejus, et abstulerunt
<pb n="0401D"/>
eum <note>(Matth. XXVIII)</note>; hoc est itaque velle
Christum interficere, nomen resurrectionis ejus exstinguere,
ut mendacium Evangelio praeferretur.</p>
<p> 4. Sed sicut illud non valuit Saul ut interficeret
David, sic nec hoc potuit regnum Judaeorum efficere,
ut memoriam Christi deleret. Isti autem qui de
Saul virtute, id est, de regno Judaeorum in Christum
praesumere voluerunt, offenderunt in lapidem offensionis,
tanquam in statuam, et haedus eis visus
erat agnus, quia in quo peccatum non invenerunt,
quasi peccatorem persecuti sunt.</p>
<p>
            <pb n="0402A"/>
          </p>
<p>5. Igitur David regiae manus ictum evitans, ejusque
persecutionem declinans, fugit, venitque ad
Samuelem. Et misit Saul nuntios, qui apprehenderent
David. Samuel autem erat inter prophetas, et
coetus prophetarum qui illo tempore prophetabant.</p>
<p>6. Nuntii autem, qui missi sunt, accepto ejusdem
spiritu, prophetarunt, missisque aliis hoc contigit,
et tertiis nihilominus. Postea vero cum et ipse Saul
venisset, factus est super eum spiritus Dei, et ambulabat
ingrediens, et prophetabat.
<emph>520</emph> </p>
        </div2>

<div2>
          <head>CAPUT XIV. <hi>De insidiatoribus prophetantibus.</hi> </head>

<p>1. Quaeritur autem quomodo et illi, cum missi essent
ad tenendum hominem, et ad necem ducendum,
tales spiritu effici meruerunt; et Saul ipse,
<pb n="0402B"/>
qui miserat, veniens et ipse sanguinem innocentem
quaerens effundere, accipere meruit spiritum illum,
et prophetare.</p>
<p>2. Quantum enim ad litteram attinet, non est mirum
hominem reprobum ad momentum transitorie
prophetasse, dum etiam multi similes prophetiae
donum legantur habuisse <note>(II Petr. II)</note>, sicut Balaam
ille reprobus, quem non tacet Scriptura judicio divino
esse damnatum, sed prophetiam habebat.</p>
<p>3. Nec illa verba parum attestantur huic sententiae,
quae in Evangelio scripta sunt, multos dicturos
in illa die: <hi>Domine, Domine, in tuo nomine manducavimus,
et bibimus, et in nomine tuo prophetavimus,
et in nomine tuo virtutes multas fecimus;</hi> quibus
<pb n="0402C"/>
tamen dicturus est: <hi>Non novi vos, discedite
a me, operarii iniquitatis <note>(Matth. VII)</note>
            </hi>.</p>
<p>4. Mystice autem exemplum hujus Saul nuntiorumque
ejus in hac sententia figurat nonnullos haereticos,
qui aliquid boni de muneribus sancti Spiritus
habent, sicut Testamenta legis et Evangelii,
sicut baptismi sacramentum. Qui cum ad Ecclesiam
catholicam veniunt, non est in eis ullo modo violandum,
aut, quasi non habeant, tradendum; sed tamen
eos non ideo debere saluti confidere, quia non
improbamus quod illos accepisse credimus.</p>
<p>5. Sed oportet eos cognoscere unitatem, et societatem
vinculi charitatis, sine qua omnino quidquid
habere potuerunt, quamvis sanctum sit atque venerandum,
ipsi tamen nihil sunt, tanto indigniores
<pb n="0402D"/>
effecti praemio vitae aeternae, quanto illis donis non
bene usi sunt, quae in hac vita, quae transitoria est,
acceperunt.</p>
<p>6. Item exemplum, atque imago hujus Saul nuntiorumque
ejus in hoc loco Judaeorum non incongrue
gestat personam, qui dum adversari cupiunt Christo,
habent in ore sacramenta legis et prophetarum ad
testimonium Christi, et cum Ecclesia, quasi cum <emph>521</emph> 
 prophetis, de Scripturis disputant, sicut illi
cum prophetis vaticinabantur.
</p>
        </div2>

<div2>
          <head>CAPUT XV. <hi>De David et Abimelech.</hi> </head>

<pb n="0403A"/>
<p> 1. Surrexit itaque David iterum, et fugit in illa die
a facie Saul, venitque ad sacerdotem Abimelech, a
quo et gladium Goliae sustulit, et panes propositionis
accepit. Quae res et sacerdoti mortem attulit,
et animadversionem religiosae intulit civitati. Haec
itaque gestorum fides est.</p>
<p> 2. Sed quantum ad sacramentum prophetiae pertinet,
in Christo Domino nostro impletum est, qui positus
in carne, dum insectationem declinaret Judaicam,
ad apostolos transiit, cum quibus et desideratum
sibi cibum sumpsit; desiderio enim desideravit
manducare pascha.</p>
<p>3. Ex quibus Goliae, id est diaboli, arma sustulit.
<pb n="0403B"/>
Fortis enim spolia ipse diripuit. His ergo, a quibus
receptus est Christus, tribulationes induxit diabolus,
et mortem. <hi>Omnes enim,</hi> ut ait Apostolus, <hi>qui in
Christo volunt pie vivere, persecutionem patiuntur <note>(II
Tim. III)</note>
            </hi>. Et Dominus ait: <hi>Si me persecuti sunt, et
vos persequentur <note>(Joan. XV)</note>
            </hi>.</p>
<p> 4. In Doech autem Idumaeo Judae proditoris persona
consistit, per quam ista operatus est diabolus,
ut ejus proditione, facta in Christo, postea persecutionem
Ecclesia pateretur, et occiderentur quamplurimi
discipuli Christi, et sacerdotes, et pro nomine
ejus persecutiones gravissimas perferrent.</p>
</div2>

<div2>
          <head>CAPUT XVI. <hi>De David et rege Achis.</hi> </head>

<p>1. Interea David, cum fugeret Saul, latere voluit
<pb n="0403C"/>
apud regem quemdam Geth, nomine Achis. Sed
cum gloria ejus fuisset commemorata, <emph>522</emph> ne per
livorem rex, ad quem confugerat, aliquid in eum
machinaretur, finxit insaniam, et quasi furore correptus,
mutavit os suum, defluebantque salivae in
barbam ejus, collabebaturque in manibus eorum, et
procidebat ad ostia portae.</p>
<p>2. Et dixit Achis rex: <hi>Quid huc mihi adduxistis
istum? numquid deerant nobis furiosi?</hi> et sic eum dimisit. <hi>Achis</hi> 
 interpretatur, <hi>quomodo est?</hi> per quod
significatur ignorantia, et verbum mirantis, et non
agnoscentis. Quod in gente Judaeorum impletum est,
qui dum viderunt Christum, non agnoverunt, coram
quibus mutavit os suum, et abiit. Erant enim ibi
<pb n="0404A"/>
praecepta legis carnalia, erat sacrificium secundum
ordinem Aaron, et postea ipse de corpore et sanguine
suo instituit sacrificium secundum ordinem
Melchisedech.</p>
<p> 3. Mutavit ergo os suum in sacerdotio, mutavit
in praeceptis, dans aliud Testamentum, evacuata carnali
operatione, atque inde collapsus est in manibus
eorum, quando eum comprehendentes crucifixerunt.
Et procidebat ad ostium portae, hoc est, humiliabat
se, hoc est enim procidere usque ad ostium fidei
nostrae, ostium enim portae, initium fidei; inde incipit
Ecclesia, et pervenit usque ad speciem, ut cum
credit ea quae non videt, mereatur perfrui, cum eum
facie ad faciem videre coeperit.</p>
<p> 4. Quod vero in illo quasi furore salivae decurrebant
<pb n="0404B"/>
super barbam ejus, Apostolus haec aperit dicens: <hi>Judaei signa petunt, et Graeci sapientiam quaerunt;
nos autem praedicamus Christum crucifixum, Judaeis
quidem scandalum, gentibus autem stultitiam; ipsis
vero vocatis Judaeis, et Graecis, Christum Dei virtutem,
et Dei sapientiam,</hi> 
 <emph>523</emph> <hi>quia quod stultum est Dei
sapientius est hominibus, et quod infirmum est Dei
fortius est hominibus.</hi> </p>
<p> 5. Non tantum salivae attendantur, sed attende
quia super barbam decurrunt. Quomodo enim in
salivis infirmitas, sic in barba virtus ostenditur.
Texit ergo virtutem suam corpore infirmitatis suae,
et quod forinsecus infirmabatur tanquam in saliva
apparebat; intus autem divina virtus tanquam barba
tegebatur.</p>
</div2>

<div2>
          <head>CAPUT XVII. <hi>De chlamyde Saulis praecisa a David.</hi> </head>

<pb n="0404C"/>
<p>1. Dehinc in eremo Engaddi, cum persequendum
David Saul appeteret, ingressus est David in speluncam,
et ibi latebat. Sed rex improvisis exceptus
insidiis, quod innocuo moliebatur, inciderat. Scriptum
est enim: <hi>Qui fodit foveam proximo suo, ipse
incidit in eam <note>(Proverb. XXVI)</note>
            </hi>. David autem, bona
pro malis retribuens, inimicum non occidit, sed pro
testimonio facti oram chlamydis regiae abstulit, cum
facilius esset exceptum insidiis adversarium perdere
magis quam fallere.</p>
<p>2. Quid ergo est quod iste fugiens a facie Saul in
spelunca latuit? Quare autem latuit, nisi ut occultaretur,
<pb n="0405A"/>
et non inveniretur? Quid est contegi spelunca,
nisi contegi terra? qui enim fugit in speluncam,
terra tegitur, ne videatur. Portabat autem terram
Jesus, carnem, quam acceperat de terra, et in ea se
occultabat, ne a Judaeis inveniretur Deus. <hi>Si enim
cognovissent, nunquam Dominum gloriae crucifixissent <note>(I Cor. II)</note>
            </hi>.</p>
<p> 3. Quare ergo Dominum gloriae non invenerunt?
Quia spelunca se texerat, id est, carnis infirmitatem
oculis objiciebat, et <emph>524</emph> majestatem divinitatis
corporis tegmine, tanquam speluncae abdito occultabat.
Illi ergo, non cognoscentes Deum, persecuti
sunt hominem; nec mori potuit, nisi in homine,
quia nec teneri potuit, nisi in homine. Opposuit ergo
male quaerentibus terram, servavit bene quaerentibus
<pb n="0405B"/>
vitam.</p>
<p>4. Fugit ergo secundum carnem in speluncam a
facie Saul, quia passus est usque adeo se occultans
Judaeis, ut moreretur. Sed quare usque ad mortem
voluit esse patiens, ut fugeret a facie Saul in speluncam?
Etenim spelunca inferior terrae pars potest
accipi. Et certe (quod manifestum est, et notum
est omnibus), corpus ejus in monumento positum
est, quod erat excisum in petra. Hoc ergo monumentum
spelunca erat, illuc fugit noster David a
facie Saul.</p>
<p>5. Tamdiu enim persecuti sunt illum Judaei, quoad
usque poneretur in spelunca. Sed quid est quod persecutor
ad purgandum ventrem speluncam ingreditur,
nisi quod Judaei in Christum conceptam mentis
<pb n="0405C"/>
malitiam, quasi odorem fetidum emiserunt, et cogitata
apud se noxia, factis deterioribus, dum Christum
perimunt, ostenderunt.</p>
<p>6. Sed tamen David Saulem occidere noluit, et
cum eum in abdito occultatum antro haberet in potestate,
reservare potius quam occidere maluit; ita
et Christus, dum esset in spelunca carnis, persecutorem
populum in potestate habuit, et non occidit.
Scriptum enim erat de eis per prophetam: <hi>Ne occideris
eos.</hi> Tantum denique David summitatem chlamydis
ejus silenter abscidit, ut ostenderet prophetia
Christum Judaeos non occidisse, sed eis tantum
regni gloriam abstulisse, sicque eos persecutione
sua vacuos sede vel imperio reliquisse.</p>
<p> 7. Chlamydis enim abscisio regni est amputatio:
<pb n="0405D"/>
hoc etiam alio loco idem Saul, cum per inobedientiam
peccasset, ostendit. Nam cum veniam precaretur,
rogaretque Samuelem ut reverteretur cum illo
ad placandum Deum, et noluisset, atque, convertens
faciem suam, abiisset, tenuit Saul pinnulam vestimenti
ejus, et disrupit eam.</p>
<p> 8. Et dixit ad eum Samuel: <hi>Disrupit Dominus regnum
Israel</hi> <emph>525</emph> <hi>de manu tua hodie, et dabit illud
proximo tuo, et dividetur Israel in duo.</hi> Populi ergo
<pb n="0406A"/>
Israel personam figurate gerebat rex iste, qui populus
amissurus erat regnum, dum persequitur
Christum.
</p>
        </div2>

<div2>
          <head>CAPUT XVIII. <hi>De hasta ablata Sauli a David.</hi> </head>
<p> 1. Quod et sequenter iterum demonstratum est,
quando idem David fugiens a facie Saul ingressus est
in castra regis, et cum dormientem invenisset, non
percussit, non occidit, sed solam lanceam, quae erat
ad caput ejus, et lenticulam sustulit, dormientibusque
cunctis, egressus de castris, transivit in cacumine
montis.</p>
<p>2. Quid est hoc? persequebantur namque Judaei
Christum, sed persequendo dormiebant, quia non
vigilabant corde. Duritia enim cordis obdormitio est.
<pb n="0406B"/>
Dormiunt in vitam veterem, non evigilant in novam.</p>
<p>3. Venit Christus, non eos occidit, sed tulit ab eis
scyphum aquae, id est, gratiam legis; tulit et sceptrum
regale, regni scilicet potestatem, quam pro maximo
habebant, et unde se protegebant temporaliter, et
quam adversus Deum per incredulitatem gerebant.
Et deinde victor David noster, de castris eorum regressus,
transcendit in altitudinem montis coelorum.
</p>
        </div2>

<div2>
          <head>CAPUT XIX. <hi>De pugna David cum Amalechitis.</hi> </head>

<p>1. Interea fugiens David, dum pergeret cum Achis
rege Philistinorum in praelium adversus Israel, insurgentes
Amalechitae irruerunt in Siceleg, et succendentes
eam, captivarunt omnia quae erant David et
puerorum ejus. Reversus ergo David ad persequendos
<pb n="0406C"/>
Amalechitas, invenit Aegyptium puerum Iassescentem,
quem Amalechitae aegrotum in itinere reliquerant.</p>
<p>2. Hunc autem David inventum cibo refecit, ducemque
sui <emph>526</emph> itineris fecit. Sicque Amalechitas
persequitur, epulantesque reperit, et funditus exstinguit.
Quid est enim, quod Aegyptius Amalechitae puer
in itinere lassatur, nisi quod amator praesentis saeculi
peccati sui nigredine opertus, saepe ab eodem saeculo
infirmus despectusque relinquitur, ut cum eo nequaquam
currere valeat, sed fractus adversitate torpescat?</p>
<p>3. Sed hunc David invenit, quia Redemptor noster
veraciter manu fortis nonnunquam quos despectos a
mundi gloria reperit, suo amore convertit, cibo pascit,
quia verbi scientia reficit. Ducem itineris fecit,
<pb n="0406D"/>
quia suum etiam praedicatorem facit.</p>
<p>4. Et qui Amalechitam sequi non valuit, dux David
efficitur, quia is quem indignum mundus deseruit,
non solum conversus in suam mentem Deum recipit,
sed praedicando hunc etiam usque ad aliena corda
perducit. Quo videlicet duce, David Amalechitam convivantem
invenit, et exstinguit, quia Christus, ipsis
praedicantibus, mundi laetitiam destruit, quos mundus
comites habere despexit.
</p>
        </div2>

<div2>
          <head>CAPUT XX. <hi>De Saule pythonissam consulente.</hi> </head>

<pb n="0407A"/>
<p> 1. Post mortem autem Samuelis congregati sunt
Philistini contra Israel. Consuluitque Saul Dominum,
et non respondit ei. Quaesivit autem Saul pythonissam,
quae suscitaret illi Samuelem. Statimque suscitatus
ait ad eum: <hi>Quare inquietasti me ut suscitarer?</hi> 
Et quaeritur secundum historiam utrum pythonissa
ipsum prophetam de inferno evocaverit, an aliquam
imaginariam illusionem fallacia daemonum factam.</p>
<p> 2. De qua quaestione beatae memoriae Augustinus
episcopus Simpliciano Mediolanensi episcopo ita scripsit: <hi>Inquiris,</hi> 
 inquam, <hi>utrum potuerit malignus spiritus
excitare animam justi, et tanquam de abditis mortuorum
repagulis, vel receptaculis evocare, et ut videretur,
<pb n="0407B"/>
et loqueretur cum Saul.</hi> <emph>527</emph>
          </p>
<p>3. <hi>Nonne majus mirandum sit quod Satanas
ipsum Dominum assumpsit, et constituit super pinnam
templi? Quolibet enim modo fecerit, factum est. Ita et
modus quo Samueli factum est ut excitaretur, similiter
latet, nisi forte quis dixerit faciliorem diabolo fuisse licentiam
ad Dominum vivum unde voluit assumendum,
et ubi voluit constituendum, quam ad Samuelis spiritum
defuncti a suis sedibus excitandum.</hi> </p>
<p> 4. <hi>Quod si illud in Evangelio nos ideo non conturbat,
quia Dominus voluit, atque permisit, nulla diminutione
suae potestatis et divinitatis id fieri, sicut ab
ipsis Judaeis, quanquam perversis atque immundis, et
facta diaboli facientibus, et teneri se et vinciri, et illudi,
et crucifigi, atque interfici passus est; non est absurdum
<pb n="0407C"/>
credere, ex aliqua dispensatione divinae voluntatis, permissum
fuisse ut non invitus, et dominante magica potentia,
sed volens atque obtemperans occultae dispensationi
Dei, quae pythonissam illam et Saulem latebat,
spiritus prophetae sancti se ostenderet aspectibus regis,
divina eum sententia percussurus.</hi> </p>
<p>5. <hi>Quanquam in hoc facto potest esse alius facilior
intellectus, ut non vere spiritum Samuelis excitatum a
requie sua credamus, sed aliquod phantasma, et imaginariam
illusionem diabolicis machinationibus factam;
quam propterea Scriptura nomine Samuelis appellat,
quia solent imagines earum rerum nominibus appellari
quarum imagines sunt. Sicut omnia quae pinguntur atque
<pb n="0408A"/>
finguntur earum rerum quarum imagines sunt nominibus
appellantur, sic hominis pictura, cum pingitur,
proprium quodque nomine incunctanter adhibetur, et
dicitur: Ille Cicero, ille Sallustius, ille Achilles, ille
Hector, hoc flumen Simois, illa Roma, cum aliud nihil
sint quam pictae imagines.</hi> </p>
<p> 6. <hi>Unde et cherubim, cum sint coelestes virtutes, fictae
tamen</hi> <emph>528</emph> <hi>ex metallo, quod imperavit Deus super arcam
Testamenti magnae rei significandae gratia, non aliud
quam cherubim illa quoque figmenta vocabantur. Item
dum quisque videt somnium, non dicit: Vidi imaginem
Augustini, sed: Vidi Augustinum, cum eo tempore quo
aliquod tale aliquis vidit ignoraret hoc Augustinus.</hi> </p>
<p> 7. <hi>Usque adeo manifestum est non ipsos homines, sed
imagines eorum videri. Et Pharao spicas se dixit vidisse
<pb n="0408B"/>
in somniis, et boves, non spicarum, aut boum imagines.
Si igitur liquido constat nominibus earum rerum quarum
imagines sunt easdem imagines appellari, non mirum
est quod Scriptura dicit Samuelem visum, etiam
si forte Samuelis imago apparuit ficto machinamento
ejus qui transfigurat se in angelum lucis, et ministros
suos ornat velut ministros justitiae.</hi> </p>
<p> 8. <hi>Jam vero si illud,</hi> inquit, <hi>movet, quomodo a maligno
spiritu Sauli vera praedicta sunt, potest et illud
mirum videri, quomodo daemones agnoverunt Christum,
quem Judaei non agnoscebant. Cum enim vult Deus,
etiam per infimos supremosque spiritus aliquem vera
cognoscere, temporalia duntaxat ad istam mortalitatem
pertinentia, facile est, et non incongruum, ut omnipotens
et justus ad eorum poenam quibus ista praedicantur (ut
<pb n="0408C"/>
malum quod eis imminet antequam veniat praenoscendo
patiantur), occulto apparatu mysteriorum suorum,
etiam spiritibus talibus aliquid divinationis impertiat,
et quod audiunt ab angelis praenuntient hominibus.</hi> </p>
<p>9. <hi>Tantum autem audiunt, quantum omnium Dominus
atque moderator vel jubet, vel sinit. Unde etiam
spiritus pythonis in Actibus apostolorum attestatur
Paulo apostolo, et evangelista esse conatur <note>(Act. XVI,
16)</note>
            </hi>. <hi>Miscent isti tamen fallacias, et verum, quod nosse
potuerunt, non docendi magis quam decipiendi fine
pronuntiant. Et forte hoc est quod cum illa imago Samuelis
Saulem praediceret moriturum,</hi> <emph>529</emph> <hi>dixit etiam
secum futurum, quod utique falsum est.</hi> </p>
<p>
            <pb n="0409A"/>
          </p>
<p>10. <hi>Magno quippe intervallo post mortem separari
bonos a malis in Evangelio legimus, cum inter superbum
illum divitem, cum jam apud inferos tormenta
pateretur, et illum, qui ad ejus januam ulcerosus jacebat,
jam in requie constitutum, magnum chaos interjectum
esse testetur <note>(Luc. XVI, 26)</note>
            </hi>.</p>
<p> 11. <hi>Aut si propterea Samuel ei dixit: Mecum eris,
ut non ad aequalitatem felicitatis, sed ad parem conditionem
mortis referatur, quod uterque homo fuerit,</hi> et <hi>uterque mori potuerit, jamque mortuus vivo mortem praenuntiabat,
secundum utrumque igitur intellectum habere
exitum hanc lectionem, qui non sit contra fidem, perspicit,
opinor, prudentia tua; nisi forte profundiori inquisitione
inveniatur ad liquidum, vel posse, vel non posse animam
humanam, cum ex hac vita migraverit, magicis carminibus
<pb n="0409B"/>
evocari, et vivorum apparere conspectibus,
etiam corporis lineamenta gestantem, ut non solum
videri valeat, sed et agnosci. Et si potest, utrum etiam
justi anima non quidem cogatur magicis sacris, sed
dignetur ostendi, occultioribus mysteriis summae legis
obtemperans, ut si fieri non posse claruerit, non uterque
sensus in hujus scripturae tractatione admittatur;
sed, illo excluso, imaginaria similitudo Samuelis diabolico
ritu facta intelligatur.</hi> </p>
<p>
            <pb n="0410A"/> 12. <hi>Sed, quoniam sive illud fieri possit, sive non
possit, tamen fallacia Satanae atque imaginum simulandarum
callida operatio decipiendis sensibus humanis
multiformis invigilat, pedetentim quidem, ne inquisitionibus
diligentioribus praescribamus, sed tamen
potius existimemus, tale aliquid factum maligno spiritu
pythonissae illius ministerio, quandiu nobis aliquid
amplius excogitare atque explicare non datur.</hi> Haec
sunt quae tunc de pythonissa et Samuele scripsit
beatissimus Augustinus.
<emph>530</emph> </p>
        </div2>

<div2>
          <head>CAPUT XXI. <hi>De morte Saulis et Jonathae.</hi> </head>
<p> 1. Igitur exorto praelio, percusserunt Philisthaei
Israel plaga magna, corrueruntque in praelio Saul
<pb n="0410B"/>
et Jonathas. Quos denique pius propheta figuraliter
deflet. Qui cum potentes essent, et semper hostibus
praevalerent, sauciati illico ac vulnerati, in medio
praelio corruerunt.</p>
<p>2. <hi>Quomodo,</hi> inquit, <hi>ceciderunt potentes in medio
pugnae?</hi> Hoc etiam modo pium Christianorum genus
deflet eos qui, non repugnantes daemonibus, labuntur
in saeculo, quod est lubricum; <hi>Gelboe</hi> enim <hi>montes</hi> 
 interpretantur <hi>lubrici montes.</hi> 
</p>
        </div2>
      </div1>

<div1>
        <head>IN REGUM SECUNDUM.</head>

<pb n="0409"/>
<emph>531</emph> 

<div2>
          <head>CAPUT PRIMUM. <hi>Ne David templum aedificet.</hi> </head>

<pb n="0409D"/>
<p> 1. Post mortem itaque Saul ungitur David, et regnat,
transfertque arcam Testamenti in civitatem
suam; qui cum vellet templum Domini aedificare,
admonetur per prophetam a Domino ita: <hi>Non tu
aedificabis mihi domum, quia vir sanguinum es.</hi> </p>
<p>
            <pb n="0410D"/> 2. Quid est igitur, quod erga exteriora bella laboranti
David interdicitur ne domus Dei ab eo aedificaretur?
Templum quippe Dei nos sumus, qui ad
veram vitam in ejus inhabitatione construimur,
Paulo attestante, qui ait: <hi>Templum enim Dei sanctum
est, quod estis vos <note>(I Cor. III)</note>
            </hi>.</p>
<p>
            <pb n="0411A"/> 3. Sed vir sanguinum templum Deo aedificare
prohibetur, quia qui adhuc actibus carnalibus incubat,
necesse est, ut instruere spiritualiter Ecclesiam
non praesumat, quia nequaquam pure maculam in
membro considerat oculus quem pulvis gravat, et
superjectas sordes tergere non valet manus quae lutum
tenet.</p>
</div2>

<div2>
          <head>CAPUT II. <hi>De peccato David in Bethsabee.</hi> </head>
<p> 1. Nunc et peccatum David, quid in prophetia
signaverit, quanta possumus brevitate, perstringamus.
Nomina quippe interpretata <emph>532</emph> satis ostendunt
quid etiam hoc factum praefiguraverit. <hi>David,</hi> 
ut diximus, interpretatur <hi>manu fortis,</hi> sive <hi>desiderabilis.
Bethsabee</hi> interpretatur <hi>puteus satietatis,</hi> sive
<pb n="0411B"/> <hi>puteus septimus.</hi> </p>
<p> 2. Quamlibet autem harum nominis ejus interpretationem
in id quod dicere intendimus assumamus,
satis congruit. Nam in Cantico canticorum sponsa,
quae illi Ecclesia est, vocatur puteus aquae vivae <note>(Cant. IV)</note>.
Et huic puteo septenarii numeri nomen
in Spiritus sancti significatione conjungitur, propter
rationem Pentecostes, quo die de coelo missus Spiritus
sanctus venit.</p>
<p> 3. Ad quadraginta novem autem, quod est septies
septem, unum additur, quo unitas commendatur. In
hac ratione vivit apostolica illa sententia: <hi>Sufferentes
invicem in dilectione, studentes servare unitatem
spiritus in vinculo pacis <note>(Ephes. IV)</note>
            </hi>. Dono itaque spirituali,
hoc est, septenario, facta est Ecclesia puteus
<pb n="0411C"/>
satietatis, quia factus est in ea fons aquae salientis
in vitam aeternam, quam qui biberit, non sitiet in
aeternum <note>(Joan. IV)</note>.</p>
<p> 4. Urias vero, qui fuerit maritus ejus, quid aliud
quam diabolum nominis ejus interpretatione significat?
Hujus erant pessimo conjugio deligati omnes,
quos gratia Dei liberat, ut Ecclesia sine macula et
ruga Salvatori proprio copuletur.</p>
<p> 5. <hi>Urias</hi> namque interpretatur <hi>lux mea Dei, Hethaeus</hi> 
autem <hi>abscisus,</hi> sive quod in veritate non stetit,
sed a luce sua superna, quam de Deo habebat,
superbiae merito abscisus est; sive quod cadendo,
veris viribus perditis, transfigurat se in angelum
lucis, audens adhuc dicere: <hi>lux mea Dei est.</hi> Ergo
iste quidem David graviter scelerateque peccavit;
<pb n="0411D"/>
quod scelus ejus etiam per prophetam Deus arguit
increpando, et ipse abluit poenitendo.</p>
<p>6. Verumtamen ille desiderabilis omnibus gentibus,
quasi in solario deambulans, quia in sole posuit
tabernaculum suum, adamavit Ecclesiam super
<pb n="0412A"/>
tectum se lavantem, id est, mundantem se a sordibus
saeculi, et domum luteam spirituali contemplatione
transcendentem, atque calcantem.</p>
<p> 7. Et inchoata cum illa primae conventionis notitia,
postea <emph>533</emph> ab eo penitus separatum diabolum occidit,
eamque sibi perpetuo connubio copulavit. Oderimus
ergo peccatum, sed prophetiam non exstinguamus.
Amemus ipsum David, quantum amandus
est, qui nos a diabolo per misericordiam liberavit.</p>
<p>8. Amemus istum David, qui tam grave in se vulnus
iniquitatis poenitentiae et humanitatis confessione
sanavit. Sed fortasse quis dicat: Si David imaginem
Christi gerebat, quomodo multas uxores et concubinas
habuisse scribitur, cum has res Christus et
horrescat et damnet? Hoc enim pro figura fiebat;
<pb n="0412B"/>
multae enim uxores David multarum gentium et nationum
imaginem indicabant, quae per fidem Christi
consortio jungentur.</p>
<p>9. Concubinae vero ejus significant haereticorum
ecclesias, quae sub Christi nominis titulo manere se
gloriantur. Sed quia propter carnalia lucra sectantur
Christum, non conjuges, sed concubinae vocantur.
Denique nunc reges, si plures habeant uxores,
et concubinas, crimen est, quia jam transierunt figurae,
pro quibus uxorum vel concubinarum venia
concedebatur; et nunc, quia figurae transierunt, venia
nulla datur.
</p>
        </div2>

<div2>
          <head>CAPUT III. <hi>De Absalom.</hi> </head>
<p> 1. Illud vero quid significet, quod parricida filius
<pb n="0412C"/>
Absalom patrem insequens, primo pater ejus declinans
fugit ante faciem ejus securus de victoria; qui
aspiciebat imperium perire, quem etiam flevit magno
luctu, et deploravit exitum parricidae. Scribitur
etiam fugisse David a facie bellantis adversus se
filii.</p>
<p>2. Et quoniam scriptum est de populo Jerusalem: <hi>Filios enutrivi, et exaltavi, ipsi autem spreverunt me <note>(Isai. I)</note>
            </hi>;
filius ergo ejus impius significatur tropice,
id est, populus Judaicus, qui eum tradidit. <hi>Absalom</hi> 
autem, sicut quidam interpretatur, intelligitur <hi>patris
pax.</hi> Quod mirum videtur in historia, quemadmodum
patris pax possit intelligi, qui patrem bello
persecutus est. <emph>534</emph>
          </p>
<p>3. Sed qui diligenter ad allegoriam intendunt,
<pb n="0412D"/>
inspiciunt Absalom esse Jerusalem, quae etiam
et ipsa <hi>pax</hi> interpretatur, a cujus facie Christus fugit,
quando, eam patiendo deserens, in gentibus per
fidem successit. Alii Absalom Judam traditorem intelligunt,
quem tanta et tam admiranda patientia
<pb n="0413A"/>
Christus pertulit, tanquam bonum, cum ejus cogitationes
non ignoraret, cum adhibuit convivio in
quo corporis et sanguinis sui figuram discipulis commendavit
et tradidit.</p>
<p> 4. Quod denique et in ipsa traditione osculum
accepit, bene intelligitur pacem Christum exhibuisse
traditori suo, quamvis ille tam sceleratae cogitationis
interno bello vastaretur. Et ideo Absalom patris pax
dicitur, quia pater habuit pacem, quam ille non habuit.</p>
</div2>

<div2>
          <head>CAPUT IV. <hi>Quod David sitiens noluit bibere de aqua cisternae Bethlehem.</hi> </head>

<p>1. Item ipse David in praelio Philisthinorum,
cum sitiens conversaretur in bello, et aquam quaereret:
Quis mihi, inquit, potum dabit de lacu, qui
<pb n="0413B"/>
est in Bethlehem? Et ad portas erat inter lacum et
David interfusus hostis, et media hostilium cinxerant
septa castrorum. Praeciderunt tres viri multitudinem
adversariorum, et hauserunt aquam de lacu, qui
erat in Bethlehem, et obtulerunt regi bibendam.</p>
<p> 2. Sed rex noluit bibere, sed profudit illam Domino,
dixitque: <hi>Non contingat mihi hoc facere, ut
sanguinem virorum, qui abierunt in animis illorum bibam.</hi> 
Vicit ergo naturam, ut sitiens <emph>535</emph> non biberet,
et exemplum de se praebuit, quo omnis exercitus
tolerare sitim disceret. Quod si altius velis spectare,
et introspicere mysterium, sitiebat David, non
aquam quae est in Bethlehem, sed oriundum in eadem
Bethlehem ex Virgine Christum in spiritu praevidebat.</p>
<p> 3. Ergo volebat bibere non aquam fluminis, sed
<pb n="0413C"/>
lavacrum ex latere Christi fluens, hoc est, non
aquarum sitiebat elementum, sed sanguinem Christi.
<pb n="0414A"/>
Unde non bibit oblatam aquam, sed Domino fudit,
significans sitire se Christi sacrificium, non naturae
fluentum, sed illud sacrificium, in quo esset remissio
peccatorum, illum sitire fontem aeternum, non qui periculis
quaereretur alienis, sed pericula aliena deleret.
</p>
        </div2>

<div2>
          <head>CAPUT V. <hi>De psalmo</hi> XVII.</head>

<p>1. Quaeritur autem cur solus septimus decimus
psalmus in libris Regum reperiatur conscriptus. Nec
immerito psalmus iste in Regnorum libris solus invenitur,
quia regnum illud significatur ubi adversarium
non habebimus. Titulus enim ejus est: <hi>In die
qua eripuit eum Dominus de manu omnium inimicorum
ejus, et de manu Saul.</hi> </p>
<p> 2. Quis enim figuratur in David, nisi ille qui venit
<pb n="0414B"/>
secundum carnem ex semine David, qui utique
in corpore suo, quod est Ecclesia, adhuc patitur inimicos?
Unde illi persecutori, quem voce mactavit,
et, in suum corpus trajiciens, quodammodo manducavit,
insonuit de coelo: <hi>Saule, Saule, quid me persequeris?</hi> 
Quando autem eruetur hoc corpus de manu
omnium inimicorum ejus, nisi cum illa novissima inimica
destruetur mors, ut perveniatur ad regnum Dei?
<emph>536</emph> </p>
        </div2>

<div2>
          <head>CAPUT VI. <hi>De catalogo virorum fortium.</hi> </head>
<p> 1. Dehinc texitur catalogus virorum fortium in figura
sanctorum; qui licet virtutum sublimitate proficiant,
tamen usque ad excellentiam divinae Trinitatis
nequaquam attingunt. Inde est quod ibi scriptum
est: <hi>Usque ad tres non pervenit. Quis enim aequabitur
<pb n="0414C"/>
Domino, aut quis similis erit Deo inter filios De <note>(Psalm. LXXXVIII)</note>
            </hi> 
?</p>
</div2>
      </div1>

<div1>
        <head>IN REGUM TERTIUM.</head>
<div2>
          <head>CAPUT PRIMUM. <emph>537</emph> <hi>De Salomone.</hi> </head>
<pb n="0413D"/>
<p> 1. Succedit deinde Salomon, in quo quidem nonnulla
imago rei futurae facta est in eo quod templum
aedificavit, et pacem habuit secundum nomen suum. <hi>Salomon</hi> 
 quippe interpretatur <hi>pacificus.</hi> Ac per hoc
illud vocabulum illi verissime congruit, per quem
mediatorem ex inimicis, accepta remissione peccatorum,
reconciliamur Deo. Etenim cum inimici
<pb n="0414D"/>
essemus, reconciliati sumus Deo per mortem ejus.</p>
<p>2. Idem ipse est ille pacificus qui fecit utraque unum,
et medium parietem maceriae solvens, inimicitias in
carne sua, legemque mandatorum decretis evacuans,
ut duos conderet in se in unum novum hominem,
faciens pacem his qui longe, et pacem his qui prope.
Ipse in Evangelio dicit: <hi>Pacem meam relinquo vobis. <note>(Joan., XIV)</note>
            </hi>.
His et multis aliis testimoniis Dominus
Christus pacificus esse monstratur.
</p>
        </div2>

<div2>
          <head>CAPUT II. <hi>De templi aedificatione.</hi> </head>

<pb n="0415A"/>
<p> 1. Nam id, quod aedificavit templum excellentissimum
Domino, et ibi Christum significat, qui aedificavit
domum Deo in coelestibus. <emph>538</emph> Non de lignis et
lapidibus, sed de hominibus sanctis, hoc est, fidelibus,
quibus dicit Apostolus: <hi>Templum enim Dei sanctum
est, quod estis vos <note>(I Cor. III)</note>
            </hi>.</p>
<p> 2. Quod vero eadem domus lapidibus dedolatis
atque perfectis aedificata est, et malleus, et securis,
et omne ferramentum non est auditum in templo
Dei, cum aedificaretur; quid enim domus illa, ut
praedictum est, nisi sanctam Ecclesiam, quam in coelestibus
Dominus inhabitat, figurabat? Ad cujus aedificationem
electorum animae, quasi quidam expoliti
<pb n="0415B"/>
lapides, deferuntur.</p>
<p>3. Quae cum aedificatur in coelis, nullus illic disciplinae
malleus resonat, quia dolati atque perfecti illuc
lapides ducimur, ut locis juxta meritum congruis
disponamur. Hic enim foris tundimur, ut illuc sine
reprehensione veniamus. Altitudo autem templi hujus
dominici ad fidem refertur, longitudo ad spem,
latitudo ad charitatem. His enim tribus virtutibus,
quasi lineamentis, sanctae Ecclesiae coelestis instructura
consurgit.</p>
<p>4. Porro quod parietes templi interius ligno teguntur,
hoc ob mysterium dominicae crucis imaginatum
est, sub cujus tutela proteguntur omnes sancti, qui
indisruptae pacis perseverantia, tanquam lapides vivi
in structura Ecclesiae, unitate fidei solidantur. Et bene
<pb n="0415C"/>
interius vestitur ligno templum, quia corde creditur
ad justitiam. Quod vero tempore dedicationis
gloria Domini implevit domum, gloria Domini intelligitur
Christus, cujus fide repletus est universus
mundus.</p>
<p>5. De qua gloria cum pro adorato vitulo Dominum
precaretur Moyses, ut parceret populo peccatori,
respondit Dominus: <hi>Propitius ero illis;</hi> verumtamen
vivo ego, et vivit nomen meum, quia implebitur
gloria mea omnis terra. Et septuagesimus primus
Psalmus canit: <hi>Implebitur gloria ejus omnis terra. <note>(Psalm. LXXI)</note>
            </hi>.
Unde et angeli clamabant pastoribus: <hi>Gloria in excelsis Deo, et in terra pax hominibus bonae
voluntatis 
 <note>(Luc. II)</note>
            </hi>.</p>
<p>6. Quod autem nebula implevit domum Dei, et non
<pb n="0415D"/>
poterant sacerdotes ministrare propter nebulam, haec
sententia superbos Judaeorum pontifices ac doctores
insinuat, qui dum nativitatis Christi sacramenta investigare
despiciunt, debitum fidei suae <emph>539</emph> ministerium
per erroris nebulam perdiderunt. Ita enim
eorum mentes infidelitatis caligo replevit, ut exigentibus
propriis meritis non agnoscant cultum credulitatis.</p>
<p>7. Quod vero Salomon idem in eodem templo duodecim
boves aereos fecit, quos in aereo labro constituit,
<pb n="0416A"/>
qui facie quidem per diversas partes attendunt,
sed in uno loco per posteriora colliguntur; quid enim
aliud in duodecim bubus quam duodecim apostolos
credimus designari, qui facie quidem per diversa
respiciunt, sed ita in labro sunt positi, ut posterioribus
adunentur? Qui in hac praesenti vita ad praedicationis
officium in diversis mundi partibus sunt
divisi; in illa vero vita, quae huic vitae posterior est,
quia post hanc videbitur, in aeterna gloriae unitate
conveniunt.</p>
<p>8. Per diversum ergo mundum praedicando respiciunt,
sed in unum perveniendo consistunt. Ideo autem
aerei, quia clamor praedicationis eorum in toto
mundo insonuit, sicut scriptum est: <hi>In omnem terram
exivit sonus eorum <note>(Psalm. XVIII)</note>
            </hi>. Labrum autem
<pb n="0416B"/>
orbem terrae intelligimus, cujus ambitum lustraverunt
apostoli, docentes gentes, ut baptizarentur in
nomine Patris, et Filii, et Spiritus sancti.
</p>
        </div2>

<div2>
          <head>CAPUT III. <hi>De sapientia Salomonis.</hi> </head>

<p>1. Locutus est autem Salomon tria millia parabolas,
et fuerunt carmina ejus quinque millia; quid
enim per tria millia parabolas, nisi plenitudo fidei
in lege et in Evangeliis a Christo tradita designatur?
Quae dum tota multipliciter per allegoriarum sensus
sub mysterio Trinitatis disseritur, quasi tria millia
parabolae nuncupantur.</p>
<p>2. Carmina autem ejus quinque millia pro quinque
sensibus corporis intelliguntur: quos qui in diversis
virtutibus bene regit, beatus est, et per eos
<pb n="0416C"/>
quasi quinque millia carmina Domino canit. Disputavit
autem Salomon a cedro usque ad hyssopum.
Cedri nomine celsitudo gloriae in electis accipitur,
sicut et Propheta testatur, dicens: <hi>Justus, ut palma,
florebit, et sicut cedrus, quae est in Libano, multiplicabitur <note>(Psalm. XCI)</note>
            </hi>.
Hyssopus autem herba humilis
est saxo haerens, qua signatur humilitas Christi.</p>
<p>3. Redemptor quippe noster a cedro usque ad hyssopum
disputavit, <emph>540</emph> quia ab altera excellentia
coelestis gloriae usque ad carnis humilitatem descendendo
pervenit, siquidem et cedri nomine pravorum
superba elatio designatur, sicut per David dicitur: <hi>Vox Domini confringentis cedros 
 <note>(Psal. XXVIII)</note>
            </hi>.</p>
<p>4. A cedro itaque Christus usque ad hyssopum disputavit,
quia ipse pravorum corda et humilium judicat.
<pb n="0416D"/>
Super ligna autem disputavit, dum in cruce pependit.
Tunc enim in cedro saeculi arrogantiam inclinavit,
quam etiam ad hyssopi humilitatem, id est, usque ad
crucis stultitiam ac contemptibilem fidem deduxit.
</p>
        </div2>

<div2>
          <head>CAPUT IV. <hi>De judicio Salomonis.</hi> </head>
<p> 1. Legitur quoque idem sapientissimus primum
habuisse judicium inter duas mulieres de pietate certantes;
quarum in una dilectio ardebat, in altera
simulatio subripiebat. In illo ergo judicio Salomonis
<pb n="0417A"/>
Christi figura fuit, ubi mulier illa improba, plebs
scilicet Synagogae, vel haereticorum, verae matris,
hoc est, Ecclesiae, filium appetebat, quem non ut
reservaret, sed revera, ut interimeret, cupiebat.</p>
<p>2. Sed sicut, gladio Salomonis dirimente, propriae
matris gemitu teste verus repertus est partus, ita et
spiritu Jesu Christi docente, plerumque hi qui a
matre seducti et capti sunt errore haereticorum, nonnunquam
merentur pro semetipsis gementem recognoscere
Ecclesiam matrem. Unde satis convenienterque
apparet hanc mulierem haereticorum, vel Synagogae
figurasse impietatem, qui et suos nequiter
nutriendo interimunt, et alienos quousque perdant,
illiciendo persuadent.
</p>
        </div2>

<div2>
          <head>CAPUT V. <hi>De regina Austri.</hi> </head>

<pb n="0417B"/>
<p>1. Regina autem Austri, quae ab intervallis ultimis
excitata veniens, Salomonis audire sapientiam
concupivit, jam tunc per illam <emph>541</emph> ventura de gentibus
regina desiderans Christum figurabatur, quae
juxta Prophetam est circumamicta varietate in vestitu
deaurato <note>(Psal. XLIV)</note>, et populi sui et paternae domus
oblita, currebat cum barbara gente, non animo; quae
in aperto peregrina, sed in occulto sanctorum fieri
civis optabat.</p>
<p>2. Unde non solum praemio coelesti resurrectionis
beata, sed etiam potestate apostolica de Judaeis
adulteris judicandis ipsius ore judicis digna censetur,
quia Christum in Salomone mirata, verum reginae
<pb n="0417C"/>
coelestis affectum in imagine mystica Ecclesiam
praevidentis impleverat.
</p>
        </div2>

<div2>
          <head>CAPUT VI. <hi>De caeteris operibus Salomonis.</hi> </head>
<p> 1. Jam porro de caeteris operibus Salomonis quid
dicam, quem vehementer arguit sancta Scriptura
atque condemnat, et nihil de poenitentia ejus vel in
eum indulgentia Dei omnino commemorat? Nec
prorsus occurrit quid saltem in allegoria boni significet
haec ejus flenda submersio. Nisi forte quis dicat
mulieres alienigenas, quarum amore exarserat, significare
Ecclesias electas de gentibus.</p>
<p>2. Posset hoc fortasse non absurde intelligi, si
illae propter Salomonem desererent deos suos, et
colerent Deum ejus. Cum vero ipse propter illas offendit
<pb n="0417D"/>
Deum suum, et coluit deos earum, non est
quid inde boni conjectari possit.</p>
<p>3. Nec tamen nihil arbitror significare, sed malum,
sicut de uxore filiabusque Lot diximus. Apparet
enim in persona hujus Salomonis mira excellentia,
et mira submersio. Quod igitur in illo diversis
<pb n="0418A"/>
temporibus exstitit prius bonum, et posterius malum,
hoc in Ecclesia in isto saeculo adhuc simul et
uno tempore ostenditur.</p>
<p>4. Nam bono illius bonos Ecclesiae, malo autem
illius malos Ecclesiae significatos puto: tanquam in
unitate illius areae, sic in uno illo homine, bonos in
granis, malos in paleis, aut certe in unitate unius
segetis, bonos in tritico, malos in zizaniis.
<emph>542</emph> </p>
        </div2>

<div2>
          <head>CAPUT VII. <hi>De divisione decem tribuum.</hi> </head>
<p> 1. Illud vero, quod post mortem Salomonis decem
tribus a templo separatae sunt, et duae relictae, satis
indicat quod de tota illa gente Apostolus ait: <hi>Reliquae
per electionem gratiae salvae factae sunt.</hi> </p>
</div2>

<div2>
          <head>CAPUT VIII. <hi>De Elia et virtutibus ejus.</hi> </head>

<pb n="0418B"/>
<p>1. Quid autem significaverunt magni illi ac insignes
prophetae, qui etiam mirabilia multa fecerunt,
Elias, et Eliseus discipulus ejus? Pascitur enim Elias
tempore famis a corvis mane afferentibus panem,
et ad vesperum carnes, ut intelligas illic Christum.</p>
<p>2. Cui quodammodo salutem nostram esurienti
confitentur peccatores, fidem primitias spiritus nunc
habentes; in fine autem velut ad vesperam saeculi
carnis resurrectionem. Mittitur Elias pascendus ad
alienigenam viduam, quae volebat duo ligna colligere
priusquam moreretur. Non hic solo ligni nomine,
sed etiam numero lignorum signum crucis exprimitur.</p>
<p>
            <pb n="0418C"/> 3. Benedicitur farina ejus et oleum, fructus et
hilaritas charitatis, quae cum impenditur, non defecisse
dicitur: <hi>Hilarem enim datorem diligit Deus <note>(II Cor. IX)</note>
            </hi>.
Vidua autem ista, ut opinor, Ecclesia
significatur, quam Christus non frumenti, sed verbi
pane pascebat. De qua dicit David: <hi>Viduam ejus
benedicens benedicam <note>(Psal. CXXXI)</note>
            </hi>. Illam scilicet viduam
quam Apostolus ait, mortuo viro, quibus velit
nuptiis liberam esse <note>(Rom. VII)</note>, quia, desinente lege,
cui finis est Christus, ad gratiae libertatem transitum
faciens Ecclesia, Christo, quasi vidua legis, nupsit.
Hujus nunc in vasis oleum gratiae et benedictionis
farina non deficit, in omnibus foris gentibus
famae manente. <emph>543</emph>
          </p>
<p>4. Quarum cibi vitae esuriem et fidei Trinitatis
<pb n="0418D"/>
inediam congrue praefiguravit illa quodam triennio
fames. Quod vero per Eliam in tempore siccitatis
nubes illa apparuit, et postea futurae pluviae signum
in vestigio hominis ostensum est, significabat quod,
nascente Christo in vestigio hominis, ad terras imber
de coelo descenderet, qui nos a peccato mundaret.</p>
</div2>
      </div1>

<div1>
        <head>IN REGUM QUARTUM.</head>

<pb n="0419"/>
<emph>544</emph> 

<div2>
          <head>CAPUT PRIMUM. <hi>De duobus quinquagenariis combustis.</hi> </head>

<pb n="0419A"/>
<p>1. Mittit rex impius duos quinquagenarios cum
subditis suis militibus, ut exhibeant Eliam, qui divino
igne consumpti sunt; tertius autem missus salvatur.</p>
<p> 2. Quinquagenarius namque numerus poenitentiae
confessio est, quo declaratur remissio peccatorum.
Judaei ergo nolentes Christum Deum esse perfectum,
nec principem poenitentiae, dicunt ad eum: <hi>Quinquaginta
annos nondum habes, et Abraham nosti <note>(Joan.
VIII)</note>
            </hi>? Hi futuro divini ignis incendio exstinguuntur.
Tertius autem quinquagenarius, quia conversus ad
fidem Trinitatis poenitentiae sacramenta cognovit,
indulgentiam meruit.</p>
<p>
            <pb n="0419B"/> 3. Quaeritur autem cur Elias vir sanctus super
quinquagenarios maledictionis sententiam sic intulit,
ut perirent, dum scriptum sit: <hi>Benedicite, et nolite
maledicere.</hi> Sanctus ergo Elias nequaquam illos se
instigante maledixit, sed quod in divina praedestinatione
cognoverat, prophetando praedixit; in Dei enim
dispositione erat ita perire et quinquagenarios ad
Eliae vocem, et Simonem ad Petri sententiam. Unde
non ultionis voto sancti maledicunt, sed loquuntur
quod in Dei voluntate esse noverunt.
<emph>545</emph> </p>
        </div2>

<div2>
          <head>CAPUT II. <hi>De Eliseo, et aquis sanatis.</hi> </head>

<p>1. Postulatur Eliseus a populo, ut aquas Jericho
steriles, et malignas sanaret. Accepit vas rude fictile,
et adjecit in eo salem, et demersit illud in flumine,
<pb n="0419C"/>
et statim sanatae sunt.</p>
<p>2. Quo facto praenuntiabat propheta quod Verbum
caro fieret, et habitaret in nobis: inde in similitudinem
Verbi salem, id est, sapientiam dedit; in vas
fictile, in corpus scilicet humanum, immittens in
aquam demersit, quod quidem significabat quia omnes
populi, qui sub figura aquarum in toto mundo
steriles erant, per Christi incarnationem fecunditatem
et benedictionem accepturi essent.
</p>
        </div2>

<div2>
          <head>CAPUT III. <hi>De parvulis maledictis.</hi> </head>
<p> 1. Ipse quoque Eliseus figuram Christi gessit. Denique
vocabulum ipsum <hi>salus Dei</hi> interpretatur. Salus
autem Dei quis est alius, nisi Filius ejus, qui et
Salvator utique vocatur? Parvuli vero illi illudentes
<pb n="0420A"/>
saluti Dei, id est, Eliseo, Judaeorum habuere personam,
quia crucem Domini Salvatoris subsannabant.
Quod dicunt: Ascende, calve, ascende, calve, quia
in Calvariae loco Christus ascensurus erat in crucem.</p>
<p> 2. Quod vero conversus maledixit eos Eliseus, et
venerunt duo ursi de silva, et interfecerunt quadraginta
duos pueros blasphemantes; ita et Christus
post passionem suam, et resurrectionem ex mortuis,
postea quam ascendit in coelos, sicut Eliseus ascendit
Bethel, id est, domum Dei, conversus maledixit
Judaeis. Et quadragesimo secundo anno ascensionis
suae immisit duos ursos de silvis gentium, Vespasianum
scilicet, et Titum, eosque crudeli strage dejecerunt.
<emph>546</emph> </p>
        </div2>

<div2>
          <head>CAPUT IV. <hi>De mortuo resuscitato.</hi> </head>

<pb n="0420B"/>
<p> 1. Mittit Eliseus per servum baculum super mortuum,
et non reviviscit: venit ipse, conjungit, et
coaptat se mortuo, et reviviscit. Misit sermo Dei legem
per servum suum, et non profuit in peccatis
mortuo generi humano.</p>
<p>2. Venit ipse descendens de coelorum sublimitate,
quasi de montis altitudine, humiliavit se ipsum, conformavit
se nobis, mortuisque membris sua membra
composuit, nostraeque mortalitati de suo corpore medicinam
aptavit. Denique super mortuum septies
oscitat, et septiformem Spiritum humano dat generi,
per quod vivificatum a morte peccatum resurgat.
</p>
        </div2>

<div2>
          <head>CAPUT V. <hi>De ferro exsiliente e flumine.</hi> </head>
<p>
            <pb n="0420C"/> 1. Cum securibus ligna caederentur, de ligno ferrum
exsiliens, in profundum fluminis mersum est,
atque in lignum, desuper ab Eliseo projectum, reversum
est. Ita cum impios Judaeos per corpus operata
praesentia Christi, tanquam infructuosas arbores,
caederet, quia de illo Joannes dixerat: <hi>Ecce securis ad
radicem arborum posita est <note>(Luc. III)</note>
            </hi>, eis interveniente
passione corpus ipsum deseruit, atque ad inferni
profunda descendit, quo in sepultura deposito, tanquam
ad manubrium spiritu redeunte surrexit.</p>
</div2>

<div2>
          <head>CAPUT VI. <hi>De additione</hi> XV <hi>annorum Ezechiae.</hi> </head>
<p> 1. Decumbentem in lectulo Ezechiam, gravique
aegritudine laborantem, <emph>547</emph> ex persona Domini
Isaias propheta adorsus est, et praedicans illi quod
<pb n="0421A"/>
moreretur; illo autem exorante Dominum in ipso
praestituto termino mortis, confestim Dominus vocem
ejus audivit, et quindecim annos vitae deprecantis
[ <hi>Forte</hi> deprecanti] extendit. Qui numerus quindecim
annorum quid sacramenti contineat mysteriique cognoscimus.</p>
<p>2. Nam, ut Apostolus ait: <hi>Secundum quod quis operatus
fuerit, ita recipiet <note>(Rom. II)</note>
            </hi>. Ideoque iste rex,
quia Decalogum legis cum quinque libris Moysi integra
conservatione compleverat, ideo quindecim annos
secundum legis numerum, quam custodierat, ad
vitam auctos accepit: per quod figuraliter sciremus
quia quicunque per numeri istius mysterium totius
legis plenitudinem custodiunt, aeternae salutis praemium
consequuntur, ac per legis consummationem
<pb n="0421B"/>
ad vitae aeternae plenitudinem transeunt.</p>
<p>3. Cujus quidem regis pro signo conferendae salutis
decem gradus domus suae, in quibus umbra descendere
consueverat, sol retrorsum ad ortum, unde
descenderat, regressus scribitur. Qui numerus quid
mysterii habeat videamus.</p>
<p>4. Nam gradus isti temporum ordines sunt, per
quos umbra figurarum Christi descenderat, et per
quos iterum sol justitiae Christus post resurrectionem
ascendit.</p>
<p> 5. Primus itaque gradus descensionis de Deo in
angelo fuit, quia magni consilii angelus erat <note>(Isai.
IX, 6)</note>. Denique et Jacob sic loquitur: <hi>Et dixit,</hi> inquit, <hi>angelus Dei: Ego sum Deus, cui unxisti titulum,
et vovisti votum 
 <note>(Genes. XXXI)</note>
            </hi>, ut et angelum et Deum
<pb n="0421C"/>
ostenderet. Secundus gradus descensionis de angelo
in patriarchis fuit, quia in omnibus, ut ait Apostolus,
ipse est operatus <note>(I Cor. XII)</note>.</p>
<p>6. Tertius in legis datione, quia et in lege ipse locutus
est. Quartus gradus in Jesu Nave, ut populum
in terram repromissionis induceret. Quintus in judicibus,
quia eumdem populum per eos ipse regebat.
Sextus in regibus Judaeorum, quia in eis ipse regnabat.
Septimus in prophetis, quia per eos est nuntiatus. <emph>548</emph> 
 Octavus in pontificibus, quia ipse summus
sacerdos est Patris. Nonus in homine. Decimus
in passione.</p>
<p>7. Per hos enim decem gradus, quos ipse per umbram
<pb n="0422A"/>
legis priscae Christus descendit, ac rursus post
resurrectionem suam sol justitiae Christus per eosdem
gradus sursum ascendit in coelum, et omnem illam
umbram legis veritatis radiis illustravit, obscura revelans,
clausa reserans, et omnia tecta denudans.
</p>
        </div2>

<div2>
          <head>CAPUT VII. <hi>De divitiis Chaldaeis ostensis.</hi> </head>
<p> 1. Quod Ezechias divitias suas Chaldaeis jactantia
ostentationis prodidit, et propterea perituras per
prophetam audivit, significat Dei servum, qui dum
virtutes vanae gloriae studio manifestaverit et prodiderit,
mox eas perdere, et daemones operum suorum
dominos facere, sicut ille per ostentationis appetitum
thesauros suos esse sub dominio Chaldaeorum fecit.</p>
</div2>

<div2>
          <head>CAPUT VIII. <hi>De transmigratione Israel in Babyloniam.</hi> </head>

<pb n="0422B"/>
<p> 1. Jam ipsa in Babyloniam transmigratio, quo
etiam spiritus Dei per Jeremiam prophetam jubet ut
pergant, et orent pro eis ipsis in quorum regno peregrinantur,
quod in illorum pace etiam pax esset
istorum, et aedificarent domos, et novellarent vineas,
et plantarent hortos, quis non agnoscat quid praefiguraverit,
qui attenderit veros Israelitas, in quibus
dolus non est, per apostolicam dispensationem cum
evangelico sacramento ad regnum gentium transmigrasse?</p>
<p> 2. Unde nobis Apostolus tanquam Jeremias replicans
dicit: <emph>549</emph> <hi>Volo ergo primo omnium fieri deprecationes,
adorationes, interpellationes, gratiarum actiones
<pb n="0422C"/>
pro omnibus hominibus, pro regibus, et his qui in sublimitate
sunt, ut quietam et tranquillam vitam agamus in
omni pietate et charitate. Hoc enim bonum et acceptum
est coram Salvatore nostro Deo, qui omnes homines
vult salvos fieri et ad agnitionem veritatis venire <note>(I Tim. II)</note>
            </hi>.</p>
<p> 3. Ex hoc quippe etiam illis credentibus constructa
sunt domicilia pacis, basilicae Christianarum congregationum,
et novellatae vineae populi fidelium, et
plantati horti. Ubi etiam inter omnia olera granum
illud sinapis regnat, sub cujus umbraculis longe lateque
porrectis etiam altipeta superbia gentium,
tanquam in coeli volatilibus, confugiendo requiescit.</p>
</div2>
      </div1>

<div1>
        <head>IN ESDRAM.</head>

<pb n="0421"/>
<emph>550</emph> 

<div2>
          <head>CAPUT PRIMUM. <hi>De LXX annis captivitatis.</hi> </head>

<pb n="0421D"/>
<p> 1. Jam quod post LXX annos secundum Jeremiae
<pb n="0422D"/>
prophetiam reditur ex captivitate, et templum renovatur,
quis fidelis Christi non intelligat post evoluta
tempora quae septenarii dierum numeri repetitione
<pb n="0423A"/>
transcurrunt, etiam nobis, id est, Ecclesiae Dei
ad illam coelestem Jerusalem ex hujus saeculi peregrinatione
redeundum?</p>
<p> 2. Per quem, nisi per Jesum Christum vere sacerdotem
magnum, cujus figuram gerebat ille Jesus
sacerdos magnus illius temporis, a quo templum
aedificatum est post captivitatem? Quem propheta
Zacharias vidit in sordido habitu, devictoque diabolo,
qui ad ejus accusationem stabat, ablatam ei sordidam
vestem, et datum indumentum honoris et gloriae;
sicut corpus Jesu Christi, quod est Ecclesia,
adversario in fine temporum per judicium superato,
a luctu peregrinationis in gloriam sempiternae salutis
assumitur.</p>
<p> 3. Quod etiam in psalmo dedicationis domus apertissime
<pb n="0423B"/>
canitur: <hi>Convertisti luctum meum in gaudium
mihi, conscidisti saccum meum, et accinxisti me laetitia,
ut cantet tibi gloria mea, et non compungar <note>(Psal. XXIX)</note>
            </hi>.</p>
</div2>

<div2>
          <head>CAPUT II. <hi>De vasis Domini in Babyloniam deportatis.</hi> </head>

<p>1. Quod autem vasa Domini sacrificiis, vel sacramentis
mysticis deputata, rex quondam Babylonius
de Jerusalem abstulisse, <emph>551</emph> pariterque cum captivis
abduxisse, et suis usibus deputasse legitur,
miserante autem Deo, post solutam captivitatem
vasa illa relata sunt non confracta, et divino rursum
<pb n="0424A"/>
cultui mancipata, rex Babylonius diabolus est, qui
fidelium populum errorum captivitate vinctum de
Jerusalem, id est, Ecclesiam, in Babyloniam, id est,
confusionem haereticae pravitatis, abduxit.</p>
<p> 2. Sed et partem vasorum, id est, sacramentorum
simul cum captivis asportavit. Nam vasa sacramentorum
ipsa sacramenta significant, per quae divini
cultus perfectio adimpletur. Detulerunt namque ex
eis nonnulla secum haeretici. In primo nomen ipsum
Christi, quo se Christianos utique dicunt, asportaverunt
legem, Evangelium, Apostolum, psalterium,
baptismum, amen, alleluia.</p>
</div2>

<div2>
          <head>CAPUT III. <hi>De reditu populi in Jerusalem.</hi> </head>
<p> 1. Cum autem respectu Dei, ignorantiae confusione
<pb n="0424B"/>
relicta, populus ad Jerusalem, id est, visionem pacis,
quae est Ecclesia Dei vivi, duce Domino, redire
festinat, haec vasa, id est, sacramenta, secum deferens,
non immutat, sed reportat utique integra; nec
confringit, quasi in melius renovanda; sed ea templo
restituit, usibusque divinis accommodat.</p>
<p>2. Ita ut ea secum non perdita, sed etiam apud
impios servata fuisse, plebs restituta congaudeat.
Nec delemus Evangelium, nec oblitteramus Apostolum,
amen quoque et alleluia non commutamus,
baptisma non iteramus.
</p>
        </div2>
      </div1>

<div1>
        <head>DE MACHABAEIS.</head>

<pb n="0423"/>
<p>
          <pb n="0423D"/> <emph>552</emph> 1. De Machabaeis autem quid fratribus loquar,
qui sub Antiocho rege pro sacris legibus dira
tormenta perpessi sunt? Mater pia cum diversis suppliciis
urgeretur, non solum non flevit, sed et gaudens
hortabatur ad gloriam passionis.</p>
<p> 2. Sic et mater Ecclesia gaudet, atque in martyribus
suis collaetatur, majoremque gloriam per martyria
filiorum consequitur, dum eos per septiformem
Spiritum superasse diabolum gratulatur. Quis poterit
omnia quae illis veteribus legis et prophetarum libris
figurate annuntiantur, quantalibet brevitate perstringere?
Nisi quis forte putat ingenio fieri, ut ea
<pb n="0424D"/>
quae rerum ordine per sua tempora cucurrerunt ad
mysticas significationes interpretando vertantur.
Hoc forte Judaei possunt dicere, sive Pagani.</p>
<p> 3. Eis autem qui se Christianos esse volunt premit
cervicem apostolica auctoritas, dicens: <hi>Omnia
haec in figura contingebant illis <note>(I. Cor. X)</note>
          </hi>; et haec
omnia figurae nostrae fuerunt, in quos finis saeculorum
omnium venit, suntque universa mysteriis consummata
per Dominum nostrum Jesum Christum,
cui laus est, et honor, et gloria, regnum et potestas
cum Patre et Spiritu sancto in saecula saeculorum.
Amen.
</p>
</div1>
</body>
  </text>
</TEI>